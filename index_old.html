<!-- Last updated for Version 2.1 -->

<!DOCTYPE html>
<html lang="en">
  <head>
    <meta http-equiv="Content-Type" content="text/html; charset=utf-8">
    <title>ལྗགས་ཁྲིད་ཐོས་ཀློག་གཉིས་ལྡན།</title>
    <link rel="stylesheet" href="css/hyperaudio-lite-player.css">
      <link rel="stylesheet" href="https://fonts.googleapis.com/css?family=Jomolhari">
    <script src="https://cdnjs.cloudflare.com/ajax/libs/velocity/1.5.0/velocity.js"></script>
    <style>
      /* uncomment the following CSS for active parent / word indicator */ 


      .hyperaudio-transcript .active{
        background-color: #efefef;
      }

      .hyperaudio-transcript .active > .active {
        background-color: #ccf;
        text-decoration:  #00f underline;
        text-decoration-thickness: 3px;
      }

      #popover {
      position: absolute;
      background-color: #f9f9f9;

      border: 1px solid #ccc;
      padding: 10px;
      border-radius: 4px;
      box-shadow: 0 2px 5px rgba(0,0,0,0.2);
      display: none;
      z-index: 1;
      font-size: small;
      font-family: Jomolhari, Arial,Helvetica Neue,Helvetica,sans-serif;
    }

    #popover a {
      text-decoration: none; 
      color: #303030;
      cursor: pointer;
    }

    #clipboard-text {
      font-family: Jomolhari, Courier New,Courier,Lucida Sans Typewriter,Lucida Typewriter,monospace; 
    }

    #clipboard-confirm {
      font-size: medium;
    }
    </style>
  </head>
<body>
    <p style="font-size: 32pt; text-align: center; color: brown;">༄༅། །རྗེ་བླ་མ་དིལ་མཁྱེན་རྡོ་རྗེ་འཆང་གི་ལྗགས་ཁྲིད་ཐོས་ཀློག་སྦྲགས་མར་བསྒྲིགས་པ་བཞུགས།།</p>
    <button type="button" class="collapsible"><span style="color:blue;"><font face="Jomolhari" size="4">འགྲེལ་བརྗོད་ཕྱིར་འདིར་སྣུན།</font> Click for instructions.</span> (Work in progress, will be regularly updated.)</button>
    <div class="content">
        Press the "Play" button to start playing the audio. The transcription will follow the audio.
        <br><br>You can also click anywhere on the text (except where there is a background color) to bring the audio to that point.
        <br>You can resize the text area vertically.
        <br><br>
        <font face="Jomolhari" size="3">ཡིག་ནོར་རམ། སྒྲ་ཇི་བཞིན་མ་ཕབས་པ་གཟིགས་ཚེ། གཤམ་གྱི་དྲྭ་ཐག་འདིར་བསྣུན་ནས། མཆན་འགོད་པའི་བཀའ་དྲིན་གནང་བར་ཞུ། གང་མགྱོགས་ཀྱིས་ནོར་བཅོས་བྱེད་ངེས་ཡིན།</font>
        <br><a href="https://docs.google.com/document/d/1NE32WPpIsZMqHPH529EZb7JNW848hwPQKZ74CdUNujI/edit?usp=sharing" target="_blank" rel="noopener noreferrer">ལམ་རིམ་བདུད་རྩི་སྙིང་པོའི་ལྗགས་ཁྲིད། སྒྲ་དང་པོ།</a>
        <br><a href="https://docs.google.com/document/d/1hdEhUVutoZhDGROR1wM7GzIl3cg3fCpMiB3t4gPTFyQ/edit?usp=sharing" target="_blank" rel="noopener noreferrer">ལམ་རིམ་བདུད་རྩི་སྙིང་པོའི་ལྗགས་ཁྲིད། སྒྲ་གཉིས་པ།</a>
        <br><a href="https://docs.google.com/document/d/1AHqgSmalajDM1W6f0N-2JPNVct5otDJLtjvSBekXNho/edit?usp=sharing" target="_blank" rel="noopener noreferrer">ལམ་རིམ་བདུད་རྩི་སྙིང་པོའི་ལྗགས་ཁྲིད། སྒྲ་གསུམ་པ།</a>
        <br><a href="https://docs.google.com/document/d/1K63bd_z6we4CjFOABsKIuADlvvA4DFRA54ny2D2U3YI/edit?usp=sharing" target="_blank" rel="noopener noreferrer">མན་ངག་མཛོད་ཀྱི་དོན་ཁྲིད་རབ་གསལ་ཟླ་བའི་བདུད་རྩི། སྒྲ་དང་པོ།</a>

        <br>If you see any mistakes, please add a comment in the corresponding links. I'll correct the transcription as soon as possible.
        <br><br>
        Legend:
        <ul>
          <li>"<font class="unsure">དོགས་པ་ཡོད་ས།</font>" "<font class="unsure">&#60;transcription I'm unsure about&#62;</font>"</li>
          <li>"<font class="hesit">བཞག་ན་ཆོག་པའི་གསུངས་།</font>" "<font class="hesit">&#60;hesitations or repetitions that can be ignored&#62;</font>"</li>
          <li>"<font class="changed">རྒྱབ་སྦྱོང་ཚོན་དོག་འདི་ཡོད་པའི་ཚེག་བར་དག་ནི་སྒྲ་ཇི་བཞིན་མེད།</font>" "<font class="changed">&#60;changed-syllable&#62;</font>"</li>
        </ul>

        In the images, 
        <ul>
          <li><font color="firebrick">root text is in red</font></li>
          <li><font color="steelblue">sapche is in blue</font></li>
        </ul>

    </div>
    <p style="font-size: 20pt;">
          <a href="#dutsi-nyingpo-1">ལམ་རིམ་བདུད་རྩི་སྙིང་པོ། སྒྲ་དང་པོ།</a><br>
          <a href="#dutsi-nyingpo-2">ལམ་རིམ་བདུད་རྩི་སྙིང་པོ། སྒྲ་གཉིས་པ།</a><br>
          <a href="#dutsi-nyingpo-3">ལམ་རིམ་བདུད་རྩི་སྙིང་པོ། སྒྲ་གསུམ་པའོ།</a><br>
          <a href="#yeshe-drupa-1">རྡོ་རྗེ་ཐོལ་གླུ་ཡེ་ཤེས་གྲུབ་པ། སྒྲ་དང་པོ།</a><br>
          <a href="#yeshe-drupa-2">རྡོ་རྗེ་ཐོལ་གླུ་ཡེ་ཤེས་གྲུབ་པ། སྒྲ་གཉིས་པ།</a><br>
          <a href="#yeshe-drupa-3">རྡོ་རྗེ་ཐོལ་གླུ་ཡེ་ཤེས་གྲུབ་པ། སྒྲ་གསུམ་པའོ།</a><br>
          <a href="#tsiksum-nedek-1">ཚིག་གསུམ་གནད་རྡེག །སྒྲ་དང་པོ།</a><br>
          <a href="#tsiksum-nedek-2">ཚིག་གསུམ་གནད་རྡེག །སྒྲ་གཉིས་པའོ།</a><br>
          <a href="#golshor-tsarcho">གོལ་ཤོར་ཚར་གཅོད་སེང་གེའི་ང་རོ། སྒྲ་གཅིག་པུའོ།</a><br>
          <a href="#terdzo">འབྲས་ལྗོངས་གཏེར་མཛོད་སྐབས་ཀྱི་བཀའ་སློབ། སྒྲ་གཅིག་པུའོ།</a><br>
          <a href="#shilhak">ཞི་གནས་དང་ལྷག་མཐོང་བསྒོམ་ཚུལ། སྒྲ་གཅིག་པུའོ།</a><br>                
          <a href="#mengag-dzo-1">མན་ངག་མཛོད། སྒྲ་དང་པོ།</a><br>
          <a href="#mengag-dzo-2">མན་ངག་མཛོད། སྒྲ་གཉིས་པ།</a><br>
          <a href="#mengag-dzo-3">མན་ངག་མཛོད། སྒྲ་གསུམ་པ།</a><br>
          <a href="#mengag-dzo-4">མན་ངག་མཛོད། སྒྲ་བཞི་པ།</a><br>
          <a href="#mengag-dzo-5">མན་ངག་མཛོད། སྒྲ་ལྔ་པ།</a><br>
          <a href="#mengag-dzo-6">མན་ངག་མཛོད། སྒྲ་དྲུག་པ།</a><br>
          <a href="#mengag-dzo-7">མན་ངག་མཛོད། སྒྲ་བདུན་པ།</a><br>
          <a href="#mengag-dzo-8">མན་ངག་མཛོད། སྒྲ་བརྒྱད་པ།</a><br>
          <a href="#mengag-dzo-9">མན་ངག་མཛོད། སྒྲ་དགུ་པ།</a><br>
          <a href="#mengag-dzo-10">མན་ངག་མཛོད། སྒྲ་བཅུ་པ།</a><br>
          <a href="#mengag-dzo-11">མན་ངག་མཛོད། སྒྲ་བཅུ་གཅིག་པ།</a><br>
          <a href="#mengag-dzo-12">མན་ངག་མཛོད། སྒྲ་བཅུ་གཉིས་པ།</a><br>
          <a href="#mengag-dzo-13">མན་ངག་མཛོད། སྒྲ་བཅུ་གསུམ་པ།</a><br>
          <a href="#mengag-dzo-14">མན་ངག་མཛོད། སྒྲ་བཅུ་བཞི་པ།</a><br>
          <a href="#mengag-dzo-15">མན་ངག་མཛོད། སྒྲ་བཅོ་ལྔ་པ།</a><br>
          <a href="#mengag-dzo-16">མན་ངག་མཛོད། སྒྲ་བཅུ་དྲུག་པ།</a><br>
          <a href="#mengag-dzo-17">མན་ངག་མཛོད། སྒྲ་བཅུ་བདུན་པ།</a><br>
          <a href="#mengag-dzo-18">མན་ངག་མཛོད། སྒྲ་བཅོ་བརྒྱད་པའོ།</a><br>
    </p>

  <div id="popover"><a id="popover-btn">Copy to clipboard <svg xmlns="http://www.w3.org/2000/svg" width="18" height="18" viewBox="-130 -110 600 600"><path d="m161,152.9h190c0.1,0 0.1,0 0.2,0 10.8,0 19.6-7.1 19.6-16 0-1.5-14.1-82.7-14.1-82.7-1.3-7.9-9.6-13.8-19.4-13.8l-61.7,.1v-13.5c0-8.8-8.8-16-19.6-16-10.8,0-19.6,7.1-19.6,16v13.6l-61.8,.1c-9.8,0-18,5.9-19.4,13.8l-13.7,80.3c-1.2,14.3 13.5,18.1 19.5,18.1z" fill="currentcolor"/><path d="m427.5,78.9h-26.8c0,0 9.3,53.5 9.3,58 0,30.4-26.4,55.2-58.8,55.2h-190.2c-19.6,0.4-63.3-14.7-58.1-63.9l8.4-49.2h-26.8c-10.8,0-19.6,8.8-19.6,19.6v382.9c0,10.8 8.8,19.6 19.6,19.6h343c10.8,0 19.6-8.8 19.6-19.6v-383c0-10.8-8.8-19.6-19.6-19.6zm-76.5,320.1h-190c-10.8,0-19.6-8.8-19.6-19.6 0-10.8 8.8-19.6 19.6-19.6h190c10.8,0 19.6,8.8 19.6,19.6 0,10.8-8.7,19.6-19.6,19.6zm0-110.3h-190c-10.8,0-19.6-8.8-19.6-19.6 0-10.8 8.8-19.6 19.6-19.6h190c10.8,0 19.6,8.8 19.6,19.6 0,10.8-8.7,19.6-19.6,19.6z" fill="currentcolor"/></svg></a></div>

  <dialog id="clipboard-dialog">
      <h3>The following text has been copied to the clipboard</h3>
      <p id=clipboard-text></p>
      <div style="text-align: right;">
        <button id="clipboard-confirm">ok</button>
      </div>
  </dialog>

<p style="font-size: 26pt; text-align: center; color: brown;">༈ ལམ་རིམ་བདུད་རྩི་སྙིང་པོ་དང་། དེའི་འགྲེལ་ཆུང་ཚིག་དོན་རབ་གསལ་གྱི་ལྗགས་ཁྲིད་ཐོས་ཀློག་སྦྲགས་མ།</p>
<p id="dutsi-nyingpo-1" style="font-size: 26pt; color: brown;">སྒྲ་དང་པོ།</p>         
<audio id="hyperplayer1" style="position:relative; width:97%" src="https://d3ctxlq1ktw2nl.cloudfront.net/staging/2024-9-15/388135794-44100-2-4d0b90528e155.m4a" type="audio/m4a" controlsList="nodownload" controls></audio>

          <div id="hypertranscript1" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="37" data-d="12759">་་་རྗེ་བཙུན་དཔལ་མགོན་བླ་མའི་ཞབས་ཀྱི་པདྨོའི་རྡུལ་དྲི་མ་མེད་པ་ལ་སྒོ་གསུམ་གུས་པ་ཆེན་པོས་མགོ་བོས་རབ་ཏུ་བཏུད་དེ་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་བརླབ་པར་མཛད་དུ་གསོལ། </a><a data-m="12796" data-d="13993">གང་གི་ཞལ་བཟང་ལྟ་བས་མི་ངོམས་གེ་སར་འཛུམ་པའི་མདངས་བཀྲ་ཞིང༌། །མཚན་དཔེའི་གཟི་འོད་ཟེའུ་འབྲུ་གསལ་བས་འགྲོ་ཀུན་མིག་གི་བདུད་རྩིར་གྱུར། །ཐུགས་རྗེའི་འདབ་མ་ཀུན་ནས་དཀྱུས་རིང་འཇིག་རྟེན་གསུམ་གྱི་ཁོངས་ཁྱབ་པའི། །ཐུབ་དབང་པདྨ་དཀར་པོའི་ཞབས་པད་དེ་རིང་བདག་བློའི་ཡིད་མཚོར་སྐྱོངས། །</a><a data-m="26789" data-d="8813">ཨོ་རྒྱན་མཚོ་གླིང་པདྨའི་སྡོང་པོ་ལ། །རྒྱལ་བའི་རྣམ་འཕྲུལ་རང་བཞིན་ལྷུན་གྱིས་གྲུབ། །མཚན་རྫོགས་དཔེ་བྱད་ཡོན་ཏན་ཚོགས་འབར་བའི། །པདྨ་འབྱུང་གནས་བདག་བློའི་པད་མཚོར་སྐྱོངས། །</a><a data-m="35602" data-d="10084">སྔ་འགྱུར་བཀའ་གཏེར་བཀའ་གདམས་ལམ་འབྲས་དང་། །མར་ཤངས་བཀའ་བརྒྱུད་ཞི་གཅོད་སྦྱོར་བ་དྲུག །ཨོ་རྒྱན་བསྙེན་སྒྲུབ་ཟབ་མོའི་ཆོས་དྲུག་སོགས། །སྒྲུབ་བརྒྱུད་ཤིང་རྟ་བརྒྱད་ལ་གུས་ཕྱག་འཚལ། །</a><a data-m="45686" data-d="9124">མཐའ་ཡས་ཤེས་བྱ་ཀུན་གཟིགས་འཇམ་དཔལ་དབྱངས་། །མཚུངས་མེད་མཁྱེན་བརྩེའི་གཏེར་ཆེན་རྒྱལ་བའི་སྲས། །མཁས་ཤིང་་གྲུབ་པའི་དབང་པོ་རྡོ་རྗེ་འཛིན། །གཙུག་ལག་སྨྲ་བའི་ཉི་མར་གསོལ་བ་འདེབས། །</a><a data-m="54810" data-d="8509">བཀའ་བབས་བདུན་ལྡན་འཇམ་དབྱངས་མཁྱེན་བརྩེའི་གཏེར། །འཇམ་མགོན་ཀོང་སྤྲུལ་བློ་གྲོས་མཐའ་ཡས་ཞབས། །ཟབ་གཏེར་གསང་བ་མཛོད་འཛིན་མཆོག་གྱུར་གླིང་། །བསྟན་པའི་སྒྲོན་མེ་གསུམ་ལ་གསོལ་བ་འདེབས། །</a><a data-m="63319" data-d="9510">འཇམ་པའི་དཔལ་གྱུར་མི་ཕམ་རྣམ་པར་རྒྱལ། །དཀྱིལ་འཁོར་ཀུན་གྱི་ཁྱབ་བདག་བི་ཛ་ཡཿ །འོད་གསལ་རྡོ་རྗེ་ཆོས་ཀྱི་བློ་གྲོས་ཚུལ། །བཀའ་དྲིན་མཉམ་མེད་གསུམ་ལ་གསོལ་བ་འདེབས། །</a><a data-m="72829" data-d="8253">སྤྱི་དང་འདྲེན་དང་དབང་བསྐུར་ཉམས་ཆག་སྐོང་། །མན་ངག་སྟོན་དང་ཤེས་རྒྱུད་འགྲོལ་མཛད་པའི། །རྩ་བའི་བླ་མ་རྣམས་ལ་གསོལ་བ་འདེབས། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །</a><a data-m="81082" data-d="9512">ཡོན་ཏན་རང་བཞིན་བདེ་ལེགས་ཕུན་སུམ་ཚོགས། །བཀྲ་ཤིས་མཆོག་གི་ལྷ་ཡི་ལྷར་གྱུར་པ། །ཐུགས་རྗེའི་རང་བཞིན་ཕན་བདེའི་སྤྲིན་ཚོགས་ཅན། །དཔལ་མགོན་བླ་མའི་ཚོགས་ལ་གུས་ཕྱག་འཚལ། །</a><a data-m="90594" data-d="16759">གང་ཞིག་གསེར་མཆོག་རང་བཞིན་རི་རབ་ལ་གནས་མནྡྷ་ར་དང་ལྷར་བཅས་གནོད་སྦྱིན་དང་། །གདེངས་ཀ་ནོར་བུའི་འོད་ཀྱིས་མུན་པ་སེལ་མཛད་ས་འོག་གནས་པའི་ཀླུ་རྣམས་གང་ཡིན་དང་། གངས་ཅན་རིར་ནི་དཔལ་གྱིས་རོལ་ཞིང་རབ་ཏུ་དགའ་བའི་རིག་པ་འཛིན་པ་གང་ཡིན་པ། །དེ་དག་ཐམས་ཅད་ཐར་པ་དམ་པའི་སྒོར་གྱུར་ཐུབ་པའི་གསུང་མཉན་ཕྱིར་ནི་འདིར་གཤེགས་ཤིག །</a><a data-m="107353" data-d="8150">ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་སྐད་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །</a><a data-m="115503" data-d="3253">འདི་ལྟར། ནམ་མཁའ་འདི་ཉིད་ཀྱིས་གར་ཁྱབ་སེམས་ཅན་གྱིས་ཁྱབ། </a><a data-m="118756" data-d="3267">སེམས་ཅན་གྱིས་གར་ཁྱབ་ཐམས་ཅད་ལས་ཉོན་སྡུག་བསྔལ་གྱིས་ཁྱབ། </a><a data-m="122023" data-d="2899">ལས་ཉོན་སྡུག་བསྔལ་གྱིས་ཁྱབ་པའི་སེམས་ཅན་དེ་དག་ཐམས་ཅད། </a><a data-m="124922" data-d="2673">བདག་ཅག་རྣམས་ཀྱི་ཕ་དང་མ་མ་བྱས་པ་གཅིག་ཀྱང་མེད། </a><a data-m="127595" data-d="3053">ཕ་མ་བྱེད་པའི་དུས་སུ་ད་ལྟ་རྩ་བའི་ཕ་མ་བཞིན། </a><a data-m="130648" data-d="4087">ཟས་ཀྱི་ཕུད་བྱིན། གོས་ཀྱི་རྩེ་གཡོགས། ཤིན་ཏུ་བྱམས་པའི་སེམས་ཀྱིས་བསྐྱེད་བསྲིངས་པའི་</a><a data-m="134735" data-d="2051">དྲིན་ཆེན་ཤ་སྟག་ཏུ་གྱུར་བ་ཡིན། </a><a data-m="136786" data-d="4405">དེ་ཐམས་ཅད་འདོད་པ་བདེ་བ་འདོད་ཀྱང་བདེ་བའི་རྒྱུ་ཡང་དག་པའི་ཆོས་ནི་སྒྲུབ་མི་ཤེས། </a><a data-m="141191" data-d="3554">མི་འདོད་པ་སྡུག་བསྔལ་མི་འདོད་ཀྱང་སྡིག་པ་མི་དགེ་བ་འབའ་ཞིག་ལ་སྤྱོད་པས། </a><a data-m="144745" data-d="2574">ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར། </a><a data-m="147319" data-d="3238">ལམ་ལོག་མགོ་རྨོངས་སུ་གྱུར་བ་སེམས་ཅན་དེ་དག་ཐམས་ཅད། </a><a data-m="150557" data-d="4826">མི་ལུས་རིན་པོ་ཆེ་ཐོབ། མཚན་ཉིད་དང་ལྡན་པའི་བླ་མ་དགེ་བའི་བཤེས་གཉེན་གྱིས་རྗེས་སུ་བཟུང་། </a><a data-m="155383" data-d="2441">ཟབ་མོའི་གདམས་པ་ཚུལ་བཞིན་དུ་ཐོབ་པའི་སྐབས་འདིར། </a><a data-m="157824" data-d="3373">འདུན་མ་གཏན་ལེགས་དང་། གཏན་ཉེས་གཉིས་ཀྱི་སོ་མཚམས་སུ་</a><a data-m="161197" data-d="2463">སླེབས་པ་ཡིན་པས། འདུན་མ་གཏན་ལེགས་ཀྱི་སྒོ་ནས། </a><a data-m="163660" data-d="5092">ལུས་རྟེན་དེ་ཉིད་ཀྱི་སྟེང་དུ་ཐོད་པ་བོར་ཆོག་མའི་དམ་པའི་ཆོས་ཡང་དག་པ་ཞིག་བསྒྲུབ་པར་བྱ། </a><a data-m="168752" data-d="4629">སྒྲུབ་པ་དེ་ཡང་རང་ཉིད་གཅིག་པུའི་དོན་དུ་མ་ཡིན་པ་ནམ་མཁའ་དང་མཉམ་པའི་སེམས་ཅན་ཐམས་ཅད་</a><a data-m="173381" data-d="3979">རྣམ་མཁྱེན་གཏན་བདེའི་ས་ལ་འགོད་པར་འདོད་པ། འཕགས་པ་འཇམ་དཔལ་དབྱངས་དང་། </a><a data-m="177360" data-d="4636">བྱང་ཆུབ་སེམས་དཔའ་སྤྱན་རས་གཟིགས་ལ་སོགས་པའི་སྤྱོད་པ་རྒྱ་མཚོ་ལྟ་བུ་ལ་བསླབ་པར་བགྱིའོ་སྙམ་པའི་</a><a data-m="181996" data-d="2708">བསམ་པ་རྒྱ་ཆེ་བ་བྱང་ཆུབ་མཆོག་ཏུ་ཐུགས་བསྐྱེད་པ་དང་། </a><a data-m="184704" data-d="7750">ཆོས་གསན་པའི་ཀུན་ཏུ་སྤྱོད་པའང་མདོ་རྒྱུད་བསྟན་བཅོས་དྲི་མ་མེད་པ་རྣམས་ནས་ཇི་སྐད་གསུངས་པ་བཞིན་དུ་ལེགས་པར་གསལ་བཏབ་སྟེ་གསན་པར་གནང་བར་ཞུ། </a></p>
<img src="components/slides/slide_1.jpg" alt="slide 1">
<p><a data-m="192454" data-d="1990">གང་གསན་བྱའི་ཆོས་ཀྱི་རིམ་པ་དེ་ལ། </a><a data-m="194444" data-d="2788">སྤོང་བ་བསམ་གཏན་པ་ལ་གདམས་པའི་གཏམ། </a><a data-m="197232" data-d="2177">ལམ་རིམ་བདུད་རྩིའི་སྙིང་པོ་ཞེས་བྱ་བ། </a><a data-m="199409" data-d="4391">ཐམས་ཅད་མཁྱེན་པ་འཇམ་དབྱངས་མཁྱེན་བརྩེ་དབང་པོས་མཛད་པར་གྱུར་བ་དེ་ཉིད་</a><a data-m="203800" data-d="4150">ཀྱི་འགྲེལ་བ་ཚིག་དོན་རབ་གསལ་ཞེས་བྱ་བ་</a><a data-m="207950" data-d="2758">རྩ་འགྲེལ་སྦྲགས་ཏེ་འབུལ་བར་བྱེད་པ་དེ་ལ། སྤྱིར་</a><a data-m="210708" data-d="3169">བདེ་བཞིན་གཤེགས་པ་རྫོགས་པའི་སངས་རྒྱས་ཀྱི་</a><a data-m="213877" data-d="3514">ལུང་དང་རྟོགས་པའི་བསྟན་པ་དེ་ཉིད་ཚུལ་བཞིན་དུ་འཛིན་པར་བྱེད་པ་ལ། </a><a data-m="217391" data-d="4289">ཀློག་པ་ཐོས་བསམ་དང་། སྤོང་བ་བསམ་གཏན་གྱི་སྡེ་གཉིས་སུ་ཡོད་པ་ལས། </a><a data-m="221680" data-d="1853">སྐབས་སུ་བབས་པ་འདི། </a><a data-m="223533" data-d="3116">སྙིགས་མ་ལྔ་ཡི་དུས་ཀྱི་སེམས་ཅན་ཐམས་ཅད་ཚེ་ཐུང་། </a><a data-m="226649" data-d="1080">བློ་གྲོས་དབུལ། </a><a data-m="227729" data-d="3543">ཤེས་བྱ་རྒྱ་ཆེན་པོ་ལ་བསམ་པར་མི་ནུས་པའི་གང་ཟག་ཐམས་ཅད་</a><a data-m="231272" data-d="3434">ཆོས་ཀྱི་གནད་སྙིང་པོ་གཅིག་ཏུ་བསྡུས་ཏེ་ཉམས་སུ་ལེན་ནས། </a><a data-m="234706" data-d="4777">སྤོང་བ་བསམ་གཏན་གྱི་ཏིང་ངེ་འཛིན་ལ་མཉམ་པར་བཞག་ན་ཁེ་ཆེ་བ་ཡིན་པས། དེ་དག་ལ་</a><a data-m="239483" data-d="2627">ཕན་པར་བྱེད་པའི་གདམས་པའི་གཏམ་</a><a data-m="242110" data-d="2170">སྐྱེས་བུ་གསུམ་གྱི་ལམ་གྱི་རིམ་པ་ཐམས་ཅད་</a><a data-m="244280" data-d="2686">མདོར་བསྡུས་པ་བདུད་རྩི་སྙིང་པོ་ཞེས་བྱ་བ་དེ་ནི། </a><a data-m="246966" data-d="4080">སླར་ཡང་འགྲེལ་བའི་སྒོ་ནས་གསལ་བར་མཛད་པ་འདི་ཉིད་འཆད་པའི་སྐབས་སུ་བབས་པ་ཡིན། </a></p>
<img src="components/slides/slide_2.jpg" alt="slide 2">
<p><a data-m="251046" data-d="3095">དེ་ལ། འགྲེལ་བའི་མཆོད་པར་བརྗོད་པ་ནི། </a><a data-m="254141" data-d="1182">ན་མོ་གུ་རུ་བྷྱཿ </a><a data-m="255323" data-d="6300">དཀྱིལ་འཁོར་རྒྱ་མཚོའི་ཁྱབ་བདག་མཆོག །དཔལ་ལྡན་བླ་མར་གུས་བཏུད་ནས། །རང་གིས་ཇི་ལྟར་གདམས་པའི་དོན། །སླར་ཡང་སྙིང་པོར་དྲིལ་ཏེ་དབྱེ། །</a><a data-m="261623" data-d="2170">ཞེས་པ་སྟེ། </a><a data-m="263793" data-d="6404">བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་ཡིན། །བླ་མ་དཔལ་ལྡན་རྡོ་རྗེ་འཆང་། །</a><a data-m="270197" data-d="2142">ཞེས་གསུངས་པ་ལྟར་ཕྱོགས་བཅུ་དུས་གསུམ་གྱི་</a><a data-m="272339" data-d="3851">བདེ་བཞིན་གཤེགས་པ་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་བདག་ཉིད། </a><a data-m="276190" data-d="3769">དཔལ་མགོན་<span class="unsure">བླ་མ་དབྱེར་མི་ཕྱེད་མི་གསལ་ཅན།</span> སངས་རྒྱས་ཀྱི་ཞལ་མཐོང་བ་དང་། </a><a data-m="279959" data-d="3850">ཆོས་ཀྱི་བདུད་རྩི་ལ་སྤྱོད་པའི་སྐལ་བ་དམན་པ་ཐམས་ཅད་ལ། </a><a data-m="283809" data-d="2433">དགེ་བའི་བཤེས་གཉེན་གྱི་གཟུགས་སུ་སྤྲུལ་ནས། </a><a data-m="286242" data-d="5445">སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་སྐྱེ་འགྲོ་ཐམས་ཅད་ཐར་པའི་ལམ་དུ་བཀོད་པ་ལུང་བསྟན་པ་ལྟ་བུ། </a><a data-m="291687" data-d="4433">དེ། བླ་མའི་ཚུལ་དུ་བྱོན་པ་མཚན་ཉིད་དང་ལྡན་པའི་བླ་མ་དགེ་བའི་བཤེས་གཉེན་འདི་ནི། </a><a data-m="296120" data-d="3199">དེ། ཕྱི་ལྟར་དུ་བྱས་ན་དཀོན་མཆོག་གསུམ་ཀུན་འདུས། </a><a data-m="299319" data-d="1562">ནང་ལྟར་དུ་རྩ་གསུམ་ཀུན་འདུས། </a><a data-m="300881" data-d="2596">གསང་བ་ལྟར་དུ་སྐུ་གསུམ་ཀུན་འདུས་ཀྱི་བདག་ཉིད། </a><a data-m="303477" data-d="6339">རིགས་དང་དཀྱིལ་འཁོར་མ་ལུས་པ་ཐམས་ཅད། ཕར་སྤྲོ་བ་དང་། ཚུར་བསྡུ་བ། བླ་མའི་ཐུགས་བདེ་སྟོང་ཡེ་ཤེས་ཆེན་པོའི་རོལ་པ་གཅིག་ལས། </a><a data-m="309816" data-d="2143">གཞན་དུ་མ་ཡིན་པ་ཡིན་པའི་ཕྱིར་ན། </a><a data-m="311959" data-d="1771">དེ། དཀྱིལ་འཁོར་རྒྱ་མཚོའི་ཁྱབ་བདག་སྟེ། </a><a data-m="313730" data-d="2250">དེ་ལྟ་བུའི་དཔལ་ལྡན་བླ་མ་དེ་ཉིད་ལ། </a><a data-m="315980" data-d="2467">དཔལ་དང་ལྡན། ཞེས་པ་ནི་</a><a data-m="318447" data-d="5066">སྤང་བ་ཕུན་སུམ་ཚོགས་པ་དང་རྟོགས་པ་ཕུན་སུམ་ཚོགས་པའི་ཡོན་ཏན་གྱི་དཔལ་ཕུན་སུམ་ཚོགས་པ་དང་ལྡན་པས། </a><a data-m="323513" data-d="2420">ངེས་པའི་དོན་དུ་ཡོན་ཏན་ཐམས་ཅད་</a><a data-m="325933" data-d="2636">རྒྱལ་བ་སྲས་དང་བཅས་པ་དང་ཁྱད་པར་མེད་པ། </a><a data-m="328569" data-d="2900">ཟག་པ་མེད་པའི་འབྲས་བུའི་ཡོན་ཏན་ཐམས་ཅད་ཡོངས་སུ་རྫོགས་པ། </a><a data-m="331469" data-d="2353">བཀའ་དྲིན་གྱི་ངོས་ནས་བྱས་ན་སངས་རྒྱས་ལས་ཀྱང་</a><a data-m="333822" data-d="2121">བླ་མར་ཆེ་བ་ཡིན་པ་དེ་ལ། </a><a data-m="335943" data-d="4533">གུས་པས་འདུད་པར་བྱས་ན་གཞན་ཐམས་ཅད་ལའང་མཆོག་གི་མཆོད་པར་གྱུར་བ་ཡིན་པས་</a><a data-m="340476" data-d="3065">དེ་ལ་གུས་བཏུད་ནས། དེ་སྔར་</a><a data-m="343541" data-d="4736">རྩ་བའི་ས་བཅད། ལམ་རིམ་བདུད་རྩི་སྙིང་པོ་ཞེས་བྱ་བ་དེ་ཉིད་སྐུལ་བ་པོས་བསྐུལ་ཏེ། </a><a data-m="348277" data-d="3919">དེ་ནས་མཁྱེན་བརྩེ་དབང་པོ་རང་ཉིད་ཀྱིས་ཇི་ལྟར་མཛད་ཅིང་</a><a data-m="352196" data-d="1967">གདམས་པའི་དོན་ཉིད་སླར་ཡང་དེ། </a><a data-m="354163" data-d="4600">ཚིག་དང་དོན་སྙིང་པོར་དྲིལ་ཏེ་འགྲེལ་བ་ཆུང་ངུའི་ཚུལ་གྱིས་དབྱེ་བར་བྱའོ། །ཞེས་</a><a data-m="358763" data-d="2369">མཆོད་པར་བརྗོད་པ་དང་བརྩམ་པར་དམ་བཅའ་བའོ། །</a></p>
<img src="components/slides/slide_3.jpg" alt="slide 3">
<p><a data-m="361132" data-d="1850">དེ་ནས་བསྟན་བཅོས་ེདངོས་འདི་ལ་གསུམ་སྟེ། </a><a data-m="362982" data-d="1919">རྩོམ་པ་ལ་འཇུག་པ་ཀླད་ཀྱི་དོན། </a><a data-m="364901" data-d="2806">བརྩམ་པར་བྱ་བ་གཞུང་གི་དོན། རྩོམ་པར་མཐར་ཕྱིན་པ་</a><a data-m="367707" data-d="2261">མཇུག་གི་དོན་དང་རྣམ་པ་གསུམ་དུ་ཡོད་པ་ལས། </a><a data-m="369968" data-d="2137">དང་པོ་བསྟན་བཅོས་རྩོམ་པ་ལ་འཇུག་པའི་</a><a data-m="372105" data-d="2743">ཐོག་མར་དགེ་བ་ཀླད་ཀྱི་དོན་བཤད་པ་ལ་གཉིས་ཏེ། </a><a data-m="374848" data-d="2708">མཆོད་པར་བརྗོད་པ་དང་། བརྩམ་པར་དམ་བཅའ་བ་</a><a data-m="377556" data-d="3565">གཉིས་སུ་ཡོད་པའི་ནང་ནས། དང་པོ་མཆོད་པར་བརྗོད་པ་དེ་ཉིད་རེད་དུས། </a><a data-m="381121" data-d="1844">སྲས་བཅས་རྒྱལ་བའི་ཡེ་ཤེས་སྐུ། །</a><a data-m="382965" data-d="1639">བཀའ་དྲིན་མཉམ་མེད་བླ་མ་ལ། །</a><a data-m="384604" data-d="2820">ཞེས་པ་ནི་མཆོད་པར་མཛད་པ་སྟེ། </a></p>
<img src="components/slides/slide_4.jpg" alt="slide 4">
<p><a data-m="387424" data-d="3837">དེ་ཡང་། སྲས་ཟེར་དུས་དེ་བཞིན་གཤེགས་པ་རྫོགས་པའི་སངས་རྒྱས་བཅོམ་ལྡན་འདས་</a><a data-m="391261" data-d="2447">དཔེར་ན་མཉམ་མེད་ཤཱཀྱའི་རྒྱལ་པོ་ལྟ་བུ་ཞིག་ཡིན་ན། </a><a data-m="393708" data-d="1414">སྐུ་ཡི་སྲས་དགྲ་ཅན་འཛིན། </a><a data-m="395122" data-d="3155">གསུང་གི་སྲས་ཉན་རང་འཕགས་པའི་ཚོགས་ཐམས་ཅད་དང་། </a><a data-m="398277" data-d="2044">ཐུགས་ཀྱི་སྲས་བྱང་ཆུབ་སེམས་དཔའ་ཡིན་པ། </a><a data-m="400321" data-d="3203">དེ་སྲས་ཐམས་ཅད་ཀྱི་ནང་ནས་མཆོག་ཏུ་གྱུར་བ་གང་ཡིན་ན། </a><a data-m="403524" data-d="2447">སངས་རྒྱས་ཀྱི་གདུང་འཛིན་ཅིང་དཀོན་མཆོག་གསུམ་གྱི་</a><a data-m="405971" data-d="2441">མཛད་པ་འཕྲིན་ལས་རྒྱུན་མི་ཆད་པ་དང་། </a><a data-m="408412" data-d="2458">ཐེག་པ་ཆེན་པོའི་སྤྱོད་པ་རྒྱ་མཚོ་ལྟ་བུའི་</a><a data-m="410870" data-d="3821">སངས་རྒྱས་ཀྱི་མཛད་པ་ལ་སློབ་པར་བྱེད་པའི་སྲས་ཀྱི་མཆོག་ཏུ་གྱུར་བ་ནི་</a><a data-m="414691" data-d="1955">བྱང་ཆུབ་སེམས་དཔའ་རྣམས་ཡིན་ལ། </a><a data-m="416646" data-d="2047">དེ་ལྟ་བུའི་བྱང་ཆུབ་སེམས་དཔའ་དེ་དང་</a><a data-m="418693" data-d="2284">བཅས་པ་སྟེ་ཕྱོགས་བཅུའི་ཞིང་ཁམས་རབ་འབྱམས་ན་</a><a data-m="420977" data-d="4036">རྒྱལ་བ་ཐམས་ཅད། རྡུལ་གཅིག་གི་སྟེང་ན་རྡུལ་བརྙེས་ལྟར་དུ་བཞུགས་ཡོད་པ་དེ་</a><a data-m="425013" data-d="1835">སྲས་དང་བཅས་པ་ཐམས་ཅད་ཀྱི་ཐུགས་</a><a data-m="426848" data-d="2101">ཇི་ལྟ་ཇི་བཞིན་མཁྱེན་པའི་ཡེ་ཤེས་དང་། </a><a data-m="428949" data-d="1792">མཁའ་ཁྱབ་ཀྱི་འགྲོ་བ་ཐམས་ཅད་ལ་</a><a data-m="430741" data-d="2554">དམིགས་མེད་བརྩེ་བའི་ཐུགས་རྗེ་ཆེན་པོ་དང་། </a><a data-m="433295" data-d="2141">སེམས་ཅན་ཐམས་ཅད་ཀྱི་དོན་དུ་</a><a data-m="435436" data-d="2205">ཐར་པའི་ལམ་དུ་བཀོད་པར་འགྱུར་བ་དེ་ལ། </a><a data-m="437641" data-d="2807">དེ་བཞིན་གཤེགས་པ་ནི། སྟོབས་བཅུ། དབང་བཅུ། </a><a data-m="440448" data-d="6109">མི་འཇིགས་པ་བཞི་ལ་མངའ་བརྙེས་པས་ན། སངས་རྒྱས་ཀྱིས་སེམས་ཅན་གྱི་དོན་མཛད་པ་ལྟ་བུ་སུས་ཀྱང་མི་ནུས་པས་</a><a data-m="446557" data-d="1998">ནུས་པ་ཕུལ་དུ་ཕྱིན་པ་ཡིན། </a><a data-m="448555" data-d="2460">དེ་ལྟ་བུའི་མཁྱེན་བརྩེ་ནུས་གསུམ་གྱི་ཡེ་ཤེས་དེ་ཉིད་</a><a data-m="451015" data-d="2823">གཅིག་ཏུ་བསྡུས་པའི་གོང་བུ་ལྟ་བུ་གང་རེད་ཟེར་ན། </a><a data-m="453838" data-d="3515">དེ་ཕྱོགས་བཅུ་རྒྱལ་བ་སྲས་དང་བཅས་པའི་དོན་དམ་ཡེ་ཤེས་ཆོས་ཀྱི་སྐུ་</a><a data-m="457353" data-d="2084">བསམ་གྱིས་མི་ཁྱབ་པའི་ངོ་བོ་དེ་ཡིན་ལགས། </a><a data-m="459437" data-d="2684">ཆོས་ཀྱི་སྐུ་དེ་ཉིད་རང་ངོ་ན། </a><a data-m="462121" data-d="3261">ཁམས་གསུམ་འཁོར་བའི་ས་བོན་དྲུང་ནས་སྤངས་ཟིན་པ་ཡིན་ན་ཡང་། </a><a data-m="465382" data-d="3210">ཆོས་ཀྱི་སྐུ་དེ་ཡི་རང་བཞིན་ནི། དམིགས་མེད་ཐུགས་རྗེ་ཆེན་པོ། </a><a data-m="468592" data-d="1535">གདུལ་བྱ་འདུལ་བའི་</a><a data-m="470127" data-d="2330">ཆེད་དུ་སྣང་བར་གྱུར་བ་ཡིན་པའི་ཕྱིར་ན། </a><a data-m="472457" data-d="1363">དུས་ངན་སྙིགས་མ་ལྔའི་</a><a data-m="473820" data-d="2178">སེམས་ཅན་རྣམས་ཉོན་མོངས་པ་ཇི་ཙམ་རགས། </a><a data-m="475998" data-d="1448">གདུལ་ཇི་ཙམ་དཀའ། </a><a data-m="477446" data-d="1590">བློ་རྒྱུད་ཆོས་ལ་ཇི་ཙམ་དུ་</a><a data-m="479036" data-d="3480">འགྲོ་དཀའ་ན། སངས་རྒྱས་ཀྱི་ཐུགས་རྗེ་དང་འཕྲིན་ལས་དེ་ཙམ་དུ་མྱུར་དུ་</a><a data-m="482516" data-d="2718">གདུལ་བྱའི་ཡུལ་ལ་ལྷག་པར་གཟིགས་པ་ཆོས་ཉིད་རེད་དུས། </a><a data-m="485234" data-d="2629">དེ། འགྲོ་བ་སེམས་ཅན་རྣམས་ཐམས་ཅད་ཐར་པའི་ལམ་དུ་</a><a data-m="487863" data-d="2349">འགྲོ་བར་བྱ་བའི་ཕྱིར་དུ། དགེ་བའི་བཤེས་གཉེན་དང་། </a><a data-m="490212" data-d="1033">ཁྱིམ་པ་དང་། </a><a data-m="491245" data-d="1630">ཐ་ན་བྱ་དང་རི་དྭགས་དང་། </a><a data-m="492875" data-d="2685">དེ། དག་པའི་བྱང་ཆུབ་སེམས་དཔའ་རྣམས་ལ་ནམ་མཁའ་དང་། </a><a data-m="495560" data-d="3522">ཤིང་ལས་ཀྱང་ཆོས་ཀྱི་སྒྲ་རྒྱུན་མི་ཆད་པ་སྣང་བ་དེ་ལྟ་བུའི་</a><a data-m="499082" data-d="1805">རང་རང་གི་རིགས་དང་མཐུན་པའི་</a><a data-m="500887" data-d="1766">སྐུར་སྣང་བར་གྱུར་བས། </a></p>
<img src="components/slides/slide_5.jpg" alt="slide 5">
<p><a data-m="502653" data-d="3065">དེ་ཐམས་ཅད་ཀྱིས་ཆོས་བསྟན་པ་དེ་ཐམས་ཅད་མདོར་བསྡུས་ན། </a><a data-m="505718" data-d="3071">འགོག་པ་དང་ལམ་གྱི་བདེན་པ་གཉིས་སུ་བསྡུ་ཡི་རེད། </a><a data-m="508789" data-d="2513">དེ། འགོག་པ་ཟེར་མཁན་འདི་གང་རེད་ཟེར་ན། </a><a data-m="511302" data-d="4381">སྔོན་སེམས་ཅན་ཐམས་ཅད་ཁམས་གསུམ་འཁོར་བར་འཁྱམ་བྱེད་ཀྱི་རྩ་བ་ས་བོན་ལྟ་བུ་འདི་</a><a data-m="515683" data-d="2316">གང་རེད་ཟེར་ན། ལས་དང་ཉོན་མོངས་པ་རེད་དུས། </a><a data-m="517999" data-d="1252">དེ་ལས་ཉོན་གྱི་རྒྱུ་</a><a data-m="519251" data-d="3653">ཁམས་གསུམ་འཁོར་བའི་ས་བོན་འདི་ཕར་སྤངས་ཟིན་པ་དེ་ལ་འགོག་པ་ཟེར། </a><a data-m="522933" data-d="2938">དེ་འགོག་པའི་གོ་འཕང་འདི་མངོན་སུམ་དུ་འཐོབ་བྱེད་འདི་ལ། </a><a data-m="525884" data-d="4116">དེ་སྐྱེས་བུ་གསུམ་གྱི་ལམ་གྱི་རིམ་པ་རྒྱ་ཆེན་པོ་ཡོད་པ་དེ། </a><a data-m="530023" data-d="4692">དགེ་བའི་བཤེས་གཉེན་རྣམས་ཀྱིས་གསུང་གིས་དངོས་སུ་འདོམས་པར་མཛད་པ་ཡིན་པས་ན། </a><a data-m="534715" data-d="1534">དགེ་བའི་བཤེས་གཉེན་གྱི་གསུང་འདི་</a><a data-m="536249" data-d="2257">ལམ་གྱི་བདེན་པ་ཡིན་པས་དེ་ཡིན་དུས། </a><a data-m="538506" data-d="2018">ལམ་གྱི་བདེན་པ་འདི་ཚུལ་བཞིན་དུ་</a><a data-m="540524" data-d="2663">དགེ་བའི་བཤེས་གཉེན་གྱིས་བསྟན་པ་བཞིན་དུ་ཉམས་སུ་བླང་། </a><a data-m="543187" data-d="1607">ཚུལ་གནས་ཐོས་དང་བསམ་པ་དང་། །</a><a data-m="544794" data-d="1638">སྒོམ་པ་ལ་ནི་རབ་ཏུ་སྦྱོར། །</a><a data-m="546432" data-d="2259">ཞེས་པ་ལྟར་དུ་ཐོས་བསམ་སྒོམ་གསུམ་ཞིག་བྱས་ན་</a><a data-m="548691" data-d="5037">དེ་སྐྱེས་བུ་གསུམ་གྱི་ལམ་གྱི་འབྲས་བུ་ཇི་ལྟ་བ་བཞིན་རང་གི་རྒྱུད་ལ་རང་བཞིན་གྱིས་སྐྱེ་འོང་རྒྱུ་རེད། </a><a data-m="553728" data-d="1314">མཐར་ཐུག་འགོག་བདེན་གྱི་</a><a data-m="555042" data-d="2245">འབྲས་བུ་ལ་སྦྱོར་བར་བྱེད་པ་ཡིན་པའི་ཕྱིར་ན། </a><a data-m="557287" data-d="2355">དེ་རྩ་བའི་བླ་མ་འདི་ཉིད་སངས་རྒྱས་ལས་ཀྱང་</a><a data-m="559642" data-d="3211">བཀའ་དྲིན་གྱི་སྒོ་ནས་ཆེས་ཆེར་ལྷག་པས་ན། </a><a data-m="562853" data-d="4174">དེ་ཕྱོགས་བཅུ་དུས་བཞི་ཆོས་ཀྱི་དབྱིངས་རྒྱས་པར་<span class="unsure">བྱུང་བའི་</span>རྒྱལ་བའི་སྲས་དང་བཅས་པ་ལས་</a><a data-m="567027" data-d="2665">བླ་མ་ལས་ལྷག་པ་གཅིག་ཀྱང་ཡོད་རྒྱུ་མ་རེད་དུས། </a><a data-m="569692" data-d="3003">དེས་ན་གང་དང་མཉམ་པ་འགའ་ཡང་མེད་པའི་ཕྱིར་ན། </a><a data-m="572695" data-d="4816">སྤྱིར་དུ་བླ་མ་ཐམས་ཅད་དང་། ལྷག་པར་དུ་རང་ཉིད་ལ་ཐར་པའི་ལམ་སྟོན་པར་བྱེད་པ་དང་། </a><a data-m="577511" data-d="3208">འཁོར་བ་ལས་ངེས་བྱུང་། གཞན་ཕན་བྱང་ཆུབ་ཀྱི་སེམས། </a><a data-m="580719" data-d="2464">དབང་བཞི་པ་དོན་གྱི་ཡེ་ཤེས་སྩོལ་བར་མཛད་པ་དེ་</a><a data-m="583183" data-d="1986">ཐུན་མོང་མ་ཡིན་པ་རྩ་བའི་བླ་མ་རེད་དུས། </a><a data-m="585169" data-d="3887">འདི་ཉིད་སངས་རྒྱས་ཀུན་ལས་ཀྱང་བཀའ་དྲིན་ལྷག་པའི་དེ་བླ་མ་རྣམས་ལ། </a><a data-m="589056" data-d="3822">དེ་ཁ་སྙན་པོའི་སྒོ་ནས་ཁ་ཙམ་ཚིག་ཙམ་གྱིས་གསོལ་བ་འདེབས་སོ་ཞེས་</a><a data-m="592878" data-d="3219">ཞུས་པ་མ་ཡིན་པ། སྙིང་ནས་སངས་རྒྱས་དངོས་ལས་ཀྱང་ལྷག་པའི་</a><a data-m="596097" data-d="3149">བཀའ་དྲིན་ཆེན་པོའི་ཡིད་ཆེས་ཀྱི་དྲན་པའི་སྒོ་ནས་ཕྱག་འཚལ་བ་</a><a data-m="599246" data-d="3109">དེ་ཉིད་ལ། དེ་ཕྱག་འཚལ་བ་རབ་ཀྱི་དབང་དུ་བཏང་ན། </a><a data-m="602355" data-d="3690">ཕྱག་བཙལ་བྱ་དང་འཚལ་བྱེད་གཉིས་སུ་མེད་པ་ཆོས་ཉིད་མཉམ་པ་ཉིད་ཀྱི་སྒོ་ནས་</a><a data-m="606045" data-d="5137">ལྟ་བའི་ཕྱག་འཚལ་བ་དང་། འབྲིང་གིས་ཡིན་ན་དཔག་མེད་བཞི་དང་ལྡན་པའི་སྒོ་ནས་ཕྱག་འཚལ་བ་དང་། </a><a data-m="611182" data-d="5764">ཐ་མ་ཡིན་ན་མོས་གུས་ཡིད་ཆེས་ཀྱི་དད་པ་དང་ལྡན་པའི་སྒོ་ནས་ཕྱག་འཚལ་བ་རྣམ་པ་གསུམ་དུ་ཡོད་ནའང་། </a><a data-m="616946" data-d="4877">འདིར་བསྟན་བཅོས་མཛད་པ་པོ་འཕགས་ལམ་ཆོས་ཉིད་ཀྱི་བདེན་པ་མངོན་སུམ་དུ་གཟིགས་པ་རེད་དུས། </a><a data-m="621823" data-d="3986">དབང་པོ་རབ་ཀྱི་ཕྱག་འཚལ་བའི་ཁོངས་སུ་ཕྱི་མ་གཉིས་ཀྱང་རང་ཤུགས་ཀྱིས་བསྡུས་པ་རེད་དུས། </a><a data-m="625809" data-d="4181">ད་བདག་ཅག་ཐམས་ཅད་ཀྱིས་ཀྱང་དེའི་རྗེས་སུ་སློབ་པའི་ཚུལ་གྱིས་ཕྱག་འཚལ་ལོ་</a><a data-m="629990" data-d="1946">ཞེས་པའི་སྒོ་ནས་ཚིག་གིས་འདི་</a><a data-m="631936" data-d="3558">བསྟན་བཅོས་རྩོམ་པ་པོས་ཇི་ལྟར་ཕྱག་མཛད་པ་བཞིན་དུ་བདག་གིས་འཚལ་བ་ཡིན་</a><a data-m="635494" data-d="1523">བསམ་པ་བྱས་ན་ཆོག་རྒྱུ་རེད། </a><a data-m="637017" data-d="3092">དེ་ནས་ཕྱག་འཚལ་ནས་ཞེས་ནས་ཀྱི་སྒྲ་བསྟན་པ་དེ། </a><a data-m="640109" data-d="1892">བརྩམ་པར་དམ་བཅའ་བ། </a><a data-m="642001" data-d="3148">ལྷག་མ་འདྲེན་པའི་ཚིག་སྟེ། ཕྱག་འཚལ་ནས་</a><a data-m="645149" data-d="5183">བསྟན་བཅོས་དེ་ཉིད་བཤད་པར་བྱའོ། །ཞེས་པའི་དོན་ནོ། །གཉིས་པ་བརྩམ་པར་དམ་བཅའ་བ་དེ་ནི། </a></p>
<img src="components/slides/slide_6.jpg" alt="slide 6">
<p><a data-m="650332" data-d="2434">ཟབ་མོའི་གདམས་པ་ཅུང་ཟད་དབྱེ། །ཞེས་པ་སྟེ། </a><a data-m="652766" data-d="3948">སྤྱིར་ཆོས་རྣམས་ཐམས་ཅད་བཀའ་དང་བསྟན་བཅོས་ཏེ། །ལེགས་པར་གསུངས་དང་དེའི་དགོངས་འགྲེལ་བ། །</a><a data-m="656714" data-d="3618">དེའི་དབང་གིས་ཤཱཀྱའི་བསྟན་པ་ནི། །འཇིག་རྟེན་ཁམས་འདིར་ཡུན་རིང་གནས་པར་འགྱུར། །</a><a data-m="660332" data-d="3200">ཞེས་པ་ལྟར་དུ་སྟོན་པ་སངས་རྒྱས་བཅོམ་ལྡན་འདས་དག་གིས་</a><a data-m="663532" data-d="3572">ཕུན་སུམ་ཚོགས་པ་ལྔ་དང་ལྡན་པའི་སྒོ་ནས་ཆོས་ཀྱི་འཁོར་ལོ་སྐོར་བ་དང་། </a><a data-m="667104" data-d="2208">རྗེས་འཇུག་མཁས་པའི་གང་ཟག་རྣམས་ཀྱིས་</a><a data-m="669312" data-d="2717">རྩིས་མགོ་ཡན་ལག་ལྔ་ཡིས་བསྡུས་ཏེ་བསྟན་པར་གྱུར། </a><a data-m="672029" data-d="3292">ལམ་ཐམས་ཅད་རྒྱ་ཆེན་པོ་བསམ་གྱིས་མི་ཁྱབ་པ་ཡོད་རྒྱུ་རེད་དེ། </a><a data-m="675321" data-d="4551">ཡོད་ན་ཡང་སྙིགས་མའི་སེམས་ཅན་ཐམས་ཅད་བློ་བརྟུལ། བརྩོན་འགྲུས་ཞན། </a><a data-m="679872" data-d="2248">དབང་པོ་དམན་པ་རེད་སོང་དུས་</a><a data-m="682120" data-d="7206">གདམས་ངག་ཐམས་ཅད་ཚིག་གཅིག་ཏུ་བསྡུས་ན་རྒྱུད་ལུང་མན་ངག་རྒྱ་ཆེན་པོ་ལས་ཀྱང་་བླ་མའི་མན་ངག་གིས་ཐར་པ་དང་ཐམས་ཅད་མཁྱེན་པའི་ལམ་ཐོབ་པ་ལ་</a><a data-m="689326" data-d="3067">ཤིན་ཏུ་ཟབ་པར་གསུངས་པ་ལྟར་དེ་རེད་དུས་ན། </a><a data-m="692393" data-d="4615">དེ་ལམ་གྱི་སྙིང་པོ་མདོར་བསྡུས་པ་ཞིག །མདོར་བསྡུས་པ་དེ་ཉིད་ལའང་། </a><a data-m="697008" data-d="4038">རྒྱུ་མཚན་ཉིད་ཐེག་པ་དང་། འབྲས་བུ་གསང་སྔགས་རྡོ་རྗེའི་ཐེག་པ་རྣམ་པ་གཉིས་ཀའི་</a><a data-m="701046" data-d="2293">བསྟན་བྱའི་ལམ་གྱི་སྙིང་པོ་ཐམས་ཅད། </a><a data-m="703339" data-d="2967">དམ་ཆོས་འོ་མ་བསྲུབས་པ་ལས། །མར་གྱི་སྙིང་ཁུ་འབྱུང་བ་ཡིན། །</a><a data-m="706306" data-d="4000">ཞེས་པ་ལྟར་དུ་ཕ་རོལ་ཏུ་ཕྱིན་པ་རྒྱུ་མཚན་ཉིད་ཐེག་པའི་ལམ་གྱི་ཡ་གྱལ་</a><a data-m="710306" data-d="6374">ཟབ་མོ་སྟོང་པ་ཉིད་དང་། གསང་སྔགས་རྡོ་རྗེ་ཐེག་པའི་ལམ་གྱི་བསྐྱེད་རྫོགས་ཀྱི་ཐབས་ཟབ་མོ་དག་བརྗོད་བྱའི་གཙོ་བོར་བྱས་ནས། </a><a data-m="716680" data-d="5281">ཚིག་ཤིན་ཏུ་ཉུང་ཉུང་ལ། དོན་དུ་ཐེག་པ་རིམ་པ་དགུའི་ལམ་གྱི་བཅུད་མ་ལུས་པ་ཀུན་</a><a data-m="721961" data-d="3261">ཐམས་ཅད་གཅིག་ཏུ་དྲིལ་བས་བློ་དམན་གྱི་གང་ཟག་གིས་</a><a data-m="725222" data-d="3097">འཛིན་བདེ་བའི་ཕྱིར་དུ། སྙིང་པོ་འདྲིལ་བའི་ཚུལ་གྱིས་</a><a data-m="728319" data-d="4936">གདམས་པའི་གནད་འགའ་ཞིག་ཅུང་ཟད་དབྱེ་བར་བྱའོ། །ཞེས་ཏེ་བརྩམ་པར་དམ་བཅའ་བའི་དོན་ཡིན་ནོ། །</a></p>
<img src="components/slides/slide_7.jpg" alt="slide 7">
<p><a data-m="733255" data-d="5530">གཉིས་པ་གཞུང་གི་དོན་དངོས་ལ་གཉིས་ཏེ། རྒྱས་པར་བཤད་པ་དང་། མདོར་བསྡུས་པའོ། །</a><a data-m="738785" data-d="4227">དང་པོ་རྒྱས་པར་བཤད་པ་དེ་ལའང་། </a><a data-m="743012" data-d="2390">ཐུན་མོང་ཕ་རོལ་ཕྱིན་པའི་ལམ་བཤད་པ་དང་། </a><a data-m="745402" data-d="2472">ཁྱད་པར་གསང་སྔགས་རྡོ་རྗེའི་ཐེག་པའི་ལམ་ལ་</a><a data-m="747874" data-d="2820">ཇི་ལྟར་སློབ་པའི་ཚུལ་བཤད་པ་གཉིས་ཡོད་པའི་ནང་ནས། </a><a data-m="750694" data-d="3751">དང་པོ་ཕ་རོལ་ཏུ་ཕྱིན་པའི་ལམ་བཤད་པ་དེ་ལའང་། </a><a data-m="754445" data-d="2545">གང་ལམ་གྱི་རྩ་བ་བཤེས་གཉེན་བསྟེན་ཚུལ་དང་། </a><a data-m="756990" data-d="5652">བསྟེན་ནས་ཇི་ལྟར་སྦྱོར་བའི་ཚུལ་བཤད་པ་གཉིས་ཡོད་པ་ནས། དང་པོ་ལམ་གྱི་རྩ་བ་བཤེས་གཉེན་བསྟེན་པའི་ཚུལ་</a><a data-m="762642" data-d="4279">བཤད་པར་འགྱུར་བ་དེ་ལ། དཔེར་ན་ཁ་རྩང་དྭགས་པོའི་ཐར་རྒྱན་ལྟ་བུ་ཡིན་ནའང་། </a><a data-m="766921" data-d="4949">རྒྱུ་ནི་བདེ་གཤེགས་སྙིང་པོ། རྟེན་ནི་མི་ལུས་རིན་ཆེན། རྐྱེན་ནི་དགེ་བའི་བཤེས་གཉེན། ཞེས་གསུངས་པ་ལྟར་དུ་</a><a data-m="771870" data-d="3376">དེ་ཐར་པ་དང་ཐམས་ཅད་མཁྱེན་པའི་ལམ་ཡང་དག་པ་ཞིག་སྒྲུབ་དགོས་ན། </a><a data-m="775246" data-d="4768">རང་བཟོ་དང་ཕོ་ཚོད་ཀྱིས་ཐམས་ཅད་མཁྱེན་པའི་གོ་འཕང་ཐོབ་པ་གཅིག་ཀྱང་ཡོད་རྒྱུ་མ་རེད། </a><a data-m="780014" data-d="3344">དེའི་ཕྱིར་ན། དེ་སྔོན་བྱོན་པའི་རྒྱལ་བ་སྲས་དང་བཅས་པ་ཐམས་ཅད་ཀྱང་། </a><a data-m="783358" data-d="2304">བླ་མ་དགེ་བའི་བཤེས་གཉེན་གྱི་ཞབས་ལ་བསྟེན། </a><a data-m="785662" data-d="6779">ཐེག་པ་གསུམ་གྱི་གདམས་ངག་ཐམས་ཅད་ཐོས་བསམ་སྒོམ་གསུམ་མཛད། དེ་ལ་བརྟེན་ཏེ་རྫོགས་པའི་སངས་རྒྱས་ཀྱི་སར་ཕེབས་སོང་རྒྱུ་ཤ་སྟག་ཡིན་རྒྱུ་རེད། </a><a data-m="792441" data-d="2317">དེ་བླ་མའི་མན་ངག་དེ་ཡང་། </a><a data-m="794758" data-d="2737">ཆོས་ཐམས་ཅད་ཀྱི་སྙིང་པོ་གཅིག་ཏུ་བསྡུས་པ། </a><a data-m="797495" data-d="3544">དབང་པོ་མཆོག་དམན་ཐམས་ཅད་ཀྱིས་འཛིན་བདེ་པོའི་རང་བཞིན་ཅན་དུ་</a><a data-m="801039" data-d="2533">གྱུར་བ་ཡིན་པའི་ཕྱིར་ན། </a><a data-m="803572" data-d="4350">དེ་བླ་མའི་མན་ངག་དེ་གང་ལས་འབྱུང་ཟེར་ན། བླ་མ་དགེ་བའི་བཤེས་གཉེན་ལས་འབྱུང་གི་རེད། </a><a data-m="807922" data-d="1784">དེ་དགེ་བའི་བཤེས་གཉེན་དེ་ལའང་</a><a data-m="809706" data-d="4661">ཁ་ཙམ་ཚིག་ཙམ་མ་ཡིན་པར། རབ་སྒྲུབ་པའི་མཆོད་པ་ཡིས་ཐུགས་ཡིད་དབྱེར་མེད་དུ་འདྲེས་པ། </a><a data-m="814367" data-d="2785">འབྲིང་ལུས་ངག་ཡིད་གསུམ་གྱིས་སྒྲུབ་པ་ཉམས་ལེན་ལ། </a><a data-m="817152" data-d="3071">ཐ་མ་ཟང་ཟིང་གི་མཆོད་པས་མཉེས་པར་བྱ་བ་གསུམ་གྱི་ནང་ནས། </a><a data-m="820223" data-d="6627">མཉེས་པ་ཀུན་གྱི་ནང་ནས་སྒྲུབ་པ་མཆོག་གསུངས་པ་ལྟར་དུ། བླ་མས་ཐུགས་ཀྱིས་གནང་བའི་གདམས་ངག་དེ། རང་གིས་རྩེ་གཅིག་ཏུ་ཉམས་སུ་བླང་ནས། </a><a data-m="826850" data-d="4211">དེའི་རྒྱལ་ས་ལ་སྙེགས་སོང་ན། བླ་མ་མཉེས་པ་ཐམས་ཅད་ཀྱི་མཆོག་ཏུ་གྱུར་པ་དེ་རེད། </a><a data-m="831061" data-d="2306">དེ་ལྟ་བུ་ཡིས་མཉེས་པར་བྱ་བ་དེ་ལ་ཡང་། </a><a data-m="833367" data-d="4089">བླ་མས་ཞལ་གྱིས་གདམས་པ་དེ་ངོས་བཟུང་ནས་རྩེ་གཅིག་ཏུ་ཉམས་སུ་ལེན་དགོས་རེད། </a><a data-m="837456" data-d="4574">དེ་ཉམས་སུ་ལེན་པ་དེ་ལ། ཐོག་མར་བླ་མ་བཤེས་གཉེན་བསྟེན་དགོས་པའི་ཚུལ། </a><a data-m="842030" data-d="2867">འདོམས་པར་འགྱུར་བ་འདི་བསྟན་པ་རེད་དུས། </a></p>
<img src="components/slides/slide_8.jpg" alt="slide 8">
<p><a data-m="844897" data-d="3239">དེ་ནས། དང་པོ་བཤེས་གཉེན་བསྟེན་པའི་ཚུལ་བསྟན་པ་འདི་ནི། </a><a data-m="848136" data-d="3507">གང་ཞིག་སྲིད་ལས་ངེས་འབྱུང་སྟེ། །བླ་མེད་བྱང་ཆུབ་ཐོབ་འདོད་ན། །</a><a data-m="851643" data-d="3532">ཐོག་མ་ཁོ་ནར་ལམ་སྟོན་པའི། །བཤེས་གཉེན་མཉེས་པ་གསུམ་གྱིས་བསྟེན། །</a><a data-m="855175" data-d="2362">ཞེས་པ་ལ་སོགས་པ་ཡི་སྒོ་ནས་སྨོས་པ་སྟེ། </a></p>
<img src="components/slides/slide_9.jpg" alt="slide 9">
<p><a data-m="857537" data-d="2853">དེའང་བློ་དང་ལྡན་པའི་གང་ཟག་ཐམས་ཅད་ཀྱིས། </a><a data-m="860390" data-d="4307">དཔེར་ན་འཇིག་རྟེན་པ་ཐམས་ཅད་ཀྱི་རང་རང་གིས་ཆོས་དང་སྲིད་ཀྱི་བྱ་བ་གང་བྱས་ན། </a><a data-m="864697" data-d="2568">དེ་ལ་ལམ་སྟོན་པའི་སློབ་དཔོན་ནི་ཡོད་རྒྱུ་རེད། </a><a data-m="867265" data-d="5074">དེ་འཇིག་རྟེན་ཚེ་འདི་ཡི་བརྩེ་གདུང་ཆེ་བའི་ཚད་དུ་གྱུར་བ། ཕ་མ་དང་སྤུན་མཆེད་ལྟ་བུ་ཡིན་ན། </a><a data-m="872339" data-d="4487">ཚེ་འདི་ཡི་དགྲ་འདུལ། གཉེན་སྐྱོང་། ནོར་བསགས། ཚོང་སོ་ནམ་བྱེད། </a><a data-m="876826" data-d="3894">གཡོ་སྒྱུས་གཞན་མགོ་སྐོར་བའི་ཚེ་འདིའི་བྱ་བ་མ་གཏོགས་གང་ཡང་བསྟན་ཤེས་རྒྱུ་མ་རེད། </a><a data-m="880720" data-d="3609">དེ་ནས་འཇིག་རྟེན་པའི་ལྷ་ཚངས་པ་དང་བརྒྱ་བྱིན་ལ་སོགས་པ་བསྟེན་ནའང་། </a><a data-m="884329" data-d="6053">དེ་ཐམས་ཅད་ལ་མཆོད་པ་ཕུལ་བ་དང་། གསོལ་བ་བཏབ་ན། གནས་སྐབས་ཀྱི་ནོར་མང་བ་དང་། བྱ་བ་ལམ་དུ་འགྲོ་བ་དང་། </a><a data-m="890382" data-d="3062">རིགས་བརྒྱུད་བུ་ཚ་འབྱུང་བ་ལྟ་བུ་མ་གཏོགས། </a><a data-m="893444" data-d="3689">ཐར་པ་དང་ཐམས་ཅད་མཁྱེན་པའི་ལམ་དུ་ཚུལ་བཞིན་དུ་བསྟན་ནུས་ཀྱི་མ་རེད། </a><a data-m="897133" data-d="5014">དེ་ནས་ཐར་པ་དང་ཐམས་ཅད་མཁྱེན་པའི་ལམ་ཡང་དག་པ། རྒྱལ་བ་སྲས་དང་བཅས་པ་གཤེགས་པའི་ཤུལ་</a><a data-m="902147" data-d="5672">མ་ནོར་བ་སྟོན་ནུས་མཁན་འདི་སུ་རེད་ཟེར་ན། དེ་བླ་མ་དང་དགེ་བའི་བཤེས་གཉེན་མཆོག་ཏུ་གྱུར་བ་ཞིག་བསྟེན་ན། </a><a data-m="907819" data-d="1413">དེས་ཅི་གསུངས་ཚད་མར་འཛིན་ཏེ། </a><a data-m="909232" data-d="3316">ཅི་མཛད་ལེགས་མཐོང་གི་མོས་གུས་དང་ལྡན་པ་ཞིག་ཡིན་ན། </a><a data-m="912548" data-d="4302">དེ་ཚུལ་བཞིན་དུ་རང་གི་རྒྱུད་ལ་ཐར་པའི་ལམ་གྱི་ཡོན་ཏན་ཐམས་ཅད་འབྱུང་གི་རེད་དུས། </a><a data-m="916850" data-d="2447">དེའི་ཕྱིར་ན། དེ་བློ་གྲོས་དང་ལྡན་པའི་གང་ཟག་ཟེར། </a><a data-m="919297" data-d="2592">སྤྱིར་འཇིག་རྟེན་སྤྱང་གྲུང་འཛོམས་པ་ཡོད་རྒྱུ་རེད། </a><a data-m="921889" data-d="4005">འདིའི་ནང་ནས་ཀྱང་གཏན་གྱི་འདུན་མ་རྫོགས་པའི་སངས་རྒྱས་ཀྱི་གོ་འཕང་འདི་ཇི་ལྟར་སྒྲུབ། </a><a data-m="925894" data-d="3927">བསྒྲུབ་དགོས་བསམ་པ་འདི། བློ་གྲོས་ཅན་ཐམས་ཅད་ཀྱི་མཆོག་ཏུ་གྱུར་བ་རེད་དུས། </a><a data-m="929821" data-d="2294">དེ་བློ་གྲོས་དང་ལྡན་པའི་སྐྱེ་བོ་གང་ཞིག་གིས། </a><a data-m="932115" data-d="2320">དེ་ནས་བླ་མ་དགེ་བའི་བཤེས་གཉེན་བསྟེན་ནའང་</a><a data-m="934435" data-d="6072">རང་ཉིད་ཁོ་ན་ཙམ་ཞིག་མ་ཡིན་པ། ནམ་མཁའ་དང་མཉམ་པའི་སེམས་ཅན་འདི་ཐམས་ཅད་རྫོགས་པའི་སངས་རྒྱས་ཀྱི་ས་ལ་</a><a data-m="940507" data-d="3997">འགོད་པར་བྱ་བའི་བྱང་ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་ཞིག་ལ་བསླབས་ཏེ། </a><a data-m="944504" data-d="2972">རྒྱལ་བ་སྲས་དང་བཅས་པས་སྤྱད་པའི་སྤྱོད་ལམ་ལ་འགྲོ་སྟེ། </a><a data-m="947476" data-d="5920">སངས་རྒྱས་ཀྱི་གོ་འཕང་དེ་རང་གིས་སྒྲུབ་དགོས་འདུག་བསམ་ན་བློ་གྲོས་དང་ལྡན་པ་རྣམས་ཀྱི་ནང་ནས་མཆོག་ཏུ་གྱུར་བ་འདི་རེད། </a><a data-m="953396" data-d="2762">དཔེར་ན། སྐྱེས་བུ་གསུམ་གྱི་ལམ་ཟེར་མཁན་དེ་ལའང་། </a><a data-m="956158" data-d="3882">དེ་བློ་གྲོས་རབ་འབྲིང་ཐ་གསུམ་གྱི་སྒོ་ནས་སྐྱེས་བུ་གསུམ་གྱི་ལམ་རེད་འགྲོ་རེད། </a><a data-m="960040" data-d="2222">དེའི་ནང་ནས་ཀྱང་བདག་ཅག་ཐམས་ཅད་</a><a data-m="962262" data-d="3985">ཁ་ཙམ་ཚིག་ཙམ་<span class="unsure">མིན་</span>དགོས་ན། ཐེག་པ་ཆེན་པོའི་སྒོ་ལ་ཞུགས་པ་ཤ་སྟག་རེད། </a><a data-m="966247" data-d="3650">དེ་ཐེག་པ་ཆེན་པོ་ཐམས་ཅད་ཀྱི་ལམ་ཉམས་སུ་ལེན་རྒྱུ་འདི་གང་རེད་ཟེར་ན། </a><a data-m="969897" data-d="6227">གཞན་ཕན་གྱི་བསམ་པ་བཟང་པོ་ཞིག་གིས་རང་ཉིད་ཁོ་ན་ཙམ་ཞིག་ཐར་པ་དང་ཐམས་ཅད་མཁྱེན་པའི་ལམ་དོན་དུ་མི་གཉེར་བར། </a><a data-m="976124" data-d="2695">སེམས་ཅན་ཐམས་ཅད་སངས་རྒྱས་ཀྱི་ས་ལ་</a><a data-m="978819" data-d="2955">བཀོད་པ་ཡི་ལམ་ཉམས་སུ་ལེན་དགོས་རྒྱུ་རེད་དུས། </a><a data-m="981774" data-d="5234">དེའི་ཕྱིར་ན། བློ་གྲོས་དང་ལྡན་པའི་སྐྱེས་བུ་གང་ཞིག་གསུངས་པ་དེ། བློ་གྲོས་མཆོག་དང་ལྡན་པ་སྐྱེས་བུ་ཆེན་པོའི་</a><a data-m="987008" data-d="2145">ལམ་གྱི་སྣོད་དུ་གྱུར་བ་གང་ཞིག་གིས། </a><a data-m="989153" data-d="4304">སྐྱེས་བུ་ཆེན་པོའི་ལམ་ཉམས་སུ་ལེན་ནའང་། སྐྱེས་བུ་ཆུང་ངུ་དང་འབྲིང་གཉིས་ཀྱང་</a><a data-m="993457" data-d="4055">ཐེག་པ་ཆུང་ངུ་དང་འབྲིང་རེད་འདུག་ཟེར་མ་དམན་པ་ཡིས་བརྙས་བཅོས་བྱེད་རྒྱུ་མ་རེད། </a><a data-m="997512" data-d="2473">དེའི་ལེགས་ཆ་ཐམས་ཅད་རང་གིས་ཉམས་སུ་ལེན་དགོས་རེད། </a><a data-m="999985" data-d="1884">བསྟན་པ་ཐམས་ཅད་འགལ་མེད་དུ་རྟོགས་</a><a data-m="1001869" data-d="5470">ཟེར་མཁན་འདི་རེད་དུས། དེ་སྐྱེས་བུ་ཆུང་ངུ་དང་འབྲིང་གཉིས་པོ་དེའང་ལམ་གྱི་སྔོན་འགྲོ་ལྟ་བུ་རེད་ཡོད་རྒྱུ་རེད། </a><a data-m="1007339" data-d="3927">དེ་ལྷག་པར་དུ་ནང་པ་སངས་རྒྱས་པ་དཀོན་མཆོག་གསུམ་ལ་སྐྱབས་སུ་འགྲོ། </a><a data-m="1011266" data-d="3128">ན་བཟའ་གྲུ་བཞི་བནབས། གོས་ངུར་སྨྲིག་གི་རྒྱལ་མཚན་ཏེ་</a><a data-m="1014394" data-d="7125">འཕགས་པའི་དགེ་འདུན་གྱི་གྲལ་ལ་གཏོགས་པ་ཐམས་ཅད། འཇིག་རྟེན་ཚེ་འདི་ཡི་སྙན་གྲགས་ཆེན་པོ་ཞིག་དང་། ནོར་ལོངས་སྤྱོད་ཆེན་པོ་ཞིག་དང་། </a><a data-m="1021519" data-d="3611">ཐ་སྙད་ཀྱི་སྤྱང་གྲུང་འཛོམས་པ་ཙམ་ཞིག་ལ་གཙོ་བོ་བྱེད་རྒྱུ་མ་རེད། </a><a data-m="1025130" data-d="5255">གང་རེད་ཟེར་ན། རྫོགས་པའི་སངས་རྒྱས་བཅོམ་ལྡན་འདས་ཀྱིས་ཡུལ་ཝ་ར་ཎ་སི་ནས། ཆོས་ཀྱི་འཁོར་ལོ་དང་པོ་སྐོར་འོང་དུས། </a><a data-m="1030385" data-d="5785">དགེ་སློང་དག །འདི་ནི་སྡུག་བསྔལ་ལོ་གསུངས། སྡུག་བསྔལ་གྱི་བདེན་པ་ཤེས་པར་བྱ་བ་ལས་བརྩམས་ཏེ་གསུངས་རྒྱུ་འདི་རེད་དུས། </a><a data-m="1036170" data-d="3761">དེའི་ཕྱིར་ན་བདག་ཅག་ཐམས་ཅད་ད་ལྟ་གནས་ས་གང་དུ་གནས་ཡོད་རེད་ཟེར་ན། </a><a data-m="1039931" data-d="3619">ཁམས་གསུམ་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདིའི་ནང་དུ་གནས་ཡོད་རེད། </a><a data-m="1043550" data-d="3898">དེ་སྡུག་བསྔལ་གྱི་རྒྱ་མཚོ་ཆེན་པོ་དེ་ལས་གྲོལ་བར་བྱེད་པའི་ཐབས་སུ་འགྱུར་བ་དེ་ལའང་</a><a data-m="1047448" data-d="4161">འཁོར་བ་སྡུག་བསྔལ་ཡིན་པར་ཤེས་ཏེ། རང་གིས་དགེ་བའི་བཤེས་གཉེན་བསྟེན་པ་དང་། </a><a data-m="1051609" data-d="5032">ཐར་པ་དང་ཐམས་ཅད་མཁྱེན་པའི་ལམ་སྒྲུབ་པ་དང་། དམ་པའི་ཆོས་ལ་ཐོས་བསམ་སྒོམ་གསུམ་གང་བྱེད་ནའང་། </a><a data-m="1056641" data-d="4413">འཁོར་བ་སྡུག་བསྔལ་གྱི་རྒྱ་མཚོ་འདི་ལས་ཐར་བའི་བློ་ཞིག་ཡང་དག་པ་ཞིག་སྐྱེས་ན། </a><a data-m="1061054" data-d="2775">དེ་ངེས་འབྱུང་གི་བསམ་པ་བཅོས་མ་མ་ཡིན་པ་ཞིག་རེད་དུས། </a><a data-m="1063829" data-d="4401">སོ་བྱང་སྔགས་གསུམ་གྱི་སྡོམ་པ་ངེད་ཚོ་ཐམས་ཅད་ཀྱི་རྒྱུད་ལ་ཡོད་པའི་ཁུལ་བྱེད། </a><a data-m="1068230" data-d="2131">སོ་ཐར་གྱི་སྡོམ་པའི་རྩ་བ་ངེས་འབྱུང་རེད། </a><a data-m="1070361" data-d="4808">ངེས་འབྱུང་ཟེར་མཁན་འདི་གང་རེད་ཟེར་ན། འཁོར་བ་སྡུག་བསྔལ་གྱི་རང་བཞིན་ཤེས་པར་བྱ་བ་དེ་རེད་དུས། </a><a data-m="1075169" data-d="5356">དེ་ངེས་པར་འབྱུང་བའི་བློ་ཡང་དག་པ་ཞིག་སྐྱེས་ན། སྐྱེས་བུ་འབྲིང་གི་ལམ་</a><a data-m="1080525" data-d="2217">ཐུན་མོང་མ་ཡིན་པ་ཞིག་རྒྱུད་ལ་སྐྱེས་རེད། </a><a data-m="1082742" data-d="6364">དེ་སྐྱེས་བུ་འབྲིང་གི་འདི། ཐུན་མོང་མ་ཡིན་པའི་འཁོར་བ་ལས་ངེས་པར་འབྱུང་ནའང་། རང་གཅིག་པུ་ཐར་འདོད་ཀྱི་བློ་རེད་ཚར་རེད་དུས། </a><a data-m="1089106" data-d="4131">དེ་རང་འདོད་ཡིད་ལ་བྱེད་པའི་བློ་འདི་ཐེག་པ་ཆེན་པོའི་ལམ་ནས་སྤང་བྱ་རེད། </a><a data-m="1093237" data-d="2184">དེ་སྤོང་དགོས་པའི་རྒྱུ་མཚན་གང་རེད་ཟེར་ན། </a><a data-m="1095421" data-d="6360">ཐེག་པ་ཆེན་པོ་དེ། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུང་འདོད། །གསུངས་རྒྱུ་འདི་རེད་དུས། </a><a data-m="1101781" data-d="7296">ནམ་མཁའ་དང་མཉམ་པའི་སེམས་ཅན་འདི་ཐམས་ཅད། ད་ལྟ་སེམས་བསྐྱེད་གསལ་འདེབས་ཀྱི་སྐབས་སུ་ཞུས་པ་ལྟར་དུ། རང་གི་ཕ་མ་མ་བྱས་པ་གཅིག་ཀྱང་ཡོད་རྒྱུ་མ་རེད། </a><a data-m="1109077" data-d="3845">འདི་ལ་དགྲ་སྡང་བ་ཟེར། འཁོན་བཟུང་ནས་ཕར་གཡུག་བཞག་ཡ་ཡོད་རྒྱུ་མ་རེད། </a><a data-m="1112922" data-d="3115">གཉེན་བྱམས་པ་ཟེར། ཚུར་བཅད་ནས་གཅེས་པར་གཟུང་རྒྱུ་ཡོད་མ་རེད། </a><a data-m="1116037" data-d="6733">ཚེ་རབས་ཐོག་མ་མེད་པ་ནས་ད་ལྟ་ཡན་ཆོད་དུ་ཁམས་གསུམ་འཁོར་བའི་གནས་རིས་སུ་སྐྱེ་རྒ་ན་འཆི་གྲངས་མེད་པ་ཞིག་གི་ཆུ་བོ་ལས། </a><a data-m="1122770" data-d="1927">ཆུ་བོའི་བར་ལ་གཡེང་བསྡད་པ་རེད། </a><a data-m="1124697" data-d="2468">དེ་གཡེང་བའི་སྐབས་ཡིན་ན་དེ་</a><a data-m="1127165" data-d="4577">རྫུ་སྐྱེས་ལྟ་བུ་ཡིན་ན་མ་གཏོགས་ཕ་མ་ལ་མ་བརྟེན་པ་གཅིག་ཀྱང་ཡོད་རྒྱུ་མ་རེད། </a><a data-m="1131742" data-d="2751">དེ་ལྟ་བུའི་ཕ་མ་ལ་བརྟེན་པའི་གང་ཟག་འདི་ཐམས་ཅད། </a><a data-m="1134493" data-d="5254">ཐ་ན་རྩའི་སྟེང་དུ་འབུ་སྲིན་ཕྲ་མོ་ཞིག་ཡོད་ནའང་། ང་བདེ་ན་སྐྱིད་ན་བསམ་པའི་རེ་བ་ཞིག་ཡོད་རྒྱུ་རེད་དུས། </a><a data-m="1139747" data-d="5119">བདེ་སྐྱིད་ཀྱི་རྒྱུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་རྒྱུ་ཆོས་སྒྲུབ་པ་འདི་རེད་དུས། </a><a data-m="1144866" data-d="2506">བདེ་བའི་རྒྱུ་ཆོས་ཡིན་པ་ཤེས་རྒྱུ་མ་རེད། </a><a data-m="1147372" data-d="2788">སྡུག་བསྔལ་དེ་དང་དུ་ལེན་མཁན་གཅིག་ཀྱང་ཡོད་རྒྱུ་མ་རེད་དེ། </a><a data-m="1150160" data-d="3578">སྡུག་བསྔལ་དེ་ཉིད་མི་འདོད་བཞིན་དུ་ཐོག་ཏུ་འབྱུང་འོང་རྒྱུ་འདི་གང་རེད་ཟེར་ན། </a><a data-m="1153738" data-d="5727">ངེད་ཚོའི་ཕུགས་ཀྱི་བསམ་བློ་འདི། བདེ་བ་ཞིག་བསམ་རྒྱུ་ལ། བདེ་བའི་རྒྱུ་དགེ་བ་འདི་ཕར་སྤངས་། </a><a data-m="1159465" data-d="2580">སྡུག་བསྔལ་གྱི་རྒྱུ་སྡིག་པ་འདི་དང་དུ་བླང་བསྡད་རེད་དུས། </a><a data-m="1162045" data-d="6084">དེ་ལུས་ངག་ཡིད་གསུམ་གྱིས་ཐར་པའི་ལམ་དང་རྒྱབ་འགལ་བྱས། འཇིག་རྟེན་ཚེ་འདིའི་བྱ་བའི་ཆགས་སྡང་གི་ལས་གཙོ་བོར་བྱས། </a><a data-m="1168129" data-d="7587">ལུས་ངག་ཡིད་གསུམ་གྱིས་བྱ་བ་ཅི་བརྩམས་ན་ཆོས་དང་མི་མཐུན་པ་སྡིག་པ་ཁོ་ན་བྱེད་དུས། དེ་སྡུག་བསྔལ་མ་གཏོགས་གཏན་ནས་འབྱུང་གི་ཡོད་རྒྱུ་མ་རེད་དུས། </a><a data-m="1175716" data-d="2197">ཞེའི་འདོད་རྒྱུ་དང་། ལག་ཏུ་ལེན་རྒྱུ་གཉིས་</a><a data-m="1177913" data-d="3486">ཕྱིན་ཅི་ལོག་ཏུ་གྱུར་བའི་སེམས་ཅན་འདི་ཐམས་ཅད་འཁྲུལ་ཞིང་</a><a data-m="1181399" data-d="4421">རྨོངས་པར་གྱུར་བ་རེད། འདི་ནང་ནས་ཀྱང་། ད་རེས་བདག་དགེ་བའི་བཤེས་གཉེན་དང་འཕྲད། </a><a data-m="1185820" data-d="1739">དེའི་གདམས་ངག་ཚུལ་བཞིན་དུ་བསྟེན། </a><a data-m="1187559" data-d="2255">དེའི་ལམ་ལ་ཚུལ་བཞིན་དུ་སློབ་པར་བྱེད་དུས། </a><a data-m="1189814" data-d="6267">འཁོར་བ་སྡུག་བསྔལ་རྒྱ་མཚོ་དེ་ལས་ཐར་འདོད་ཀྱི་བསམ་པ་བཅོས་མ་མ་ཡིན་པ་ཞིག། <span class="unsure">ད་ལྟ་</span>ངེས་འབྱུང་གི་བསམ་པ་སྐྱེས་ཡོད་ན་ཡང་། </a><a data-m="1196081" data-d="3815">རང་གཅིག་པུ་གཅིག་འཁོར་བ་སྡུག་བསྔལ་གྱི་རྒྱ་མཚོ་ལས་</a><a data-m="1199896" data-d="1591">ཐར་བས་ཕན་རྒྱུ་མ་རེད་དུས། </a><a data-m="1201487" data-d="3182">སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་ས་ལ་དགོད་དགོས། </a><a data-m="1204669" data-d="5223">སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་ས་ལ་དགོད་པར་བྱ་བའི་ནུས་པ་ད་ལྟ་བདག་ལ་ཡོད་རྒྱུ་མ་རེད་དེ། </a><a data-m="1209892" data-d="6174">མེད་ནའང་བསམ་པ་རྒྱ་ཆེ་བ་བྱང་ཆུབ་ཀྱི་སེམས་ཀྱི་ཀུན་སློང་ཟེར་མཁན་འདི། ནམ་མཁའ་དང་མཉམ་པའི་སེམས་ཅན་འདི་ཐམས་ཅད་</a><a data-m="1216066" data-d="2224">བདག་གིས་སངས་རྒྱས་ཀྱི་ས་ལ་དགོད་པར་བྱ། </a><a data-m="1218290" data-d="4175">དེའི་ཕྱིར་དུ་དམ་པའི་ཆོས་ཀྱི་སྒོར་ཞུགས། མཚན་ལྡན་གྱི་བླ་མ་བསྟེན། </a><a data-m="1222465" data-d="3745">ཚུལ་གནས་ཐོས་བསམ་སྒོམ་གསུམ་གྱི་བྱ་བ་ལ་བརྩོན་པ་ཡིན་བསམ་ན། </a><a data-m="1226210" data-d="2203">འདིས་སེམས་ཀྱི་ཀུན་སློང་འདི་གྱུར་འགྲོ་དུས། </a><a data-m="1228413" data-d="5565">དེ་ནང་པ་སངས་རྒྱས་པའི་ཆོས་དགེ་བ་གང་དང་གང་བྱེད་ནའང་། བསམ་པ་དགེ་དང་མི་དགེའི་བྱེ་བྲག་ལས། །</a><a data-m="1233978" data-d="2733">དགེ་སྡིག་གཟུགས་བརྙན་ཆེ་ཆུང་རྗེས་མི་འགྲོ། །གསུངས་རྒྱུ་རེད། འདི་</a><a data-m="1236711" data-d="5484">དགེ་བ་རྒྱ་ཆེ་ཆུང་ནང་གི་སེམས་ཐོག་ཏུ་ཡོད་པ་མ་གཏོགས། ཕྱིའི་གཤོམ་ར་ཆེ་ཆུང་གི་སྟེང་དུ་འགྲོ་རྒྱུ་མ་རེད། </a><a data-m="1242195" data-d="2160">དེའི་ཕྱིར་ན། ནང་གི་སེམས་ཀྱི་ཀུན་སློང་འདི། </a><a data-m="1244355" data-d="2964">སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་ཞིག་ཡོད་ན། </a><a data-m="1247319" data-d="6118">དེ་མི་ཚེ་རི་བོ་ཞིག་ལ། རི་ཡི་བུ་བྱས། ན་བུན་གྱི་གོས་གྱོན་ཏེ་བཀའ་བརྒྱུད་གོང་མ་མི་ལ་རས་པ་ལྟ་བུ་བཞུགས་བསྡད་ན། </a><a data-m="1253437" data-d="1800">གཞན་དོན་རང་ཤུགས་ཀྱིས་འབྱུང་འོང་རྒྱུ་རེད། </a><a data-m="1255237" data-d="5113">དེ་མ་ཡིན་པ་རང་དོན་ཞིག་ཕུགས་ལ་བཅུག་སྟེ་ལྟར་སྣང་ཙམ་དུ། འཁོར་སློབ་མ་མང་པོ་ལ་ཆོས་བཤད། </a><a data-m="1260350" data-d="3993">དབང་བསྐུར་གདམས་ངག་བསྟན་ནའང་། རང་གི་ཕུགས་སུ་རང་དོན་ཡིད་བྱེད་ཀྱི་བསམ་པ་ཞིག་ཡོད་ན། </a><a data-m="1264343" data-d="4205">ཐེག་པ་ཆེན་པོའི་ལམ་གྱི་གཟུགས་བརྙན་ཙམ་མ་གཏོགས་སྒྲ་ཇི་བཞིན་དུ་འགྲོ་རྒྱུ་མ་རེད་དུས། </a><a data-m="1268548" data-d="2437">དེའི་ཕྱིར་ན། མཐའ་གཉིས་ལ་མི་གནས་གསུང་རྒྱུ་དེ། </a><a data-m="1270985" data-d="4500">ཁམས་གསུམ་འཁོར་བ་སྡུག་བསྔལ་གྱི་མཐའ་ལ་བྱིང་བ་སོ་སོའི་སྐྱེ་བོ་ཐ་མལ་པ་རྣམས་དང་། </a><a data-m="1275485" data-d="2266">དེ་ཉན་ཐོས་དང་རང་སངས་རྒྱས་ཐམས་ཅད། </a><a data-m="1277751" data-d="4725">རང་ཉིད་གཅིག་པུ་ཐར་འདོད་ཀྱི་བློ་བསྐྱེད་ཚར་དུས། དེ་ཞི་བ་དགྲ་བཅོམ་པའི་གོ་འཕང་ཐོབ་འགྲོ་དུས། </a><a data-m="1282476" data-d="1565">ཉོན་མོངས་པའི་སྒྲིབ་པ་སྤངས་རེད་དེ། </a><a data-m="1284041" data-d="6191">རང་ཉིད་གཅིག་པུ་ཞི་བདེ་ལ་ཡོད་དུས། བྱང་ཆུབ་སེམས་དཔའ་རྣམས་ཀྱིས་གཞན་དོན་རྒྱ་ཆེན་པོ་མཛད་པ་ལྟ་བུ་མཛད་ནུས་ཀྱི་མ་རེད། </a><a data-m="1290232" data-d="3506">དེ་རང་གི་ཉོན་མོངས་པ་སྤངས་པ་ཡིས་འབྲས་བུ་དེ་</a><a data-m="1293738" data-d="4373">མངོན་དུ་བྱས་ནས། དེ་ནས་གཟོད་ཐེག་པ་ཆེན་པོའི་ལམ་ལ་འཇུག་དགོས་ལེ་རེད། </a><a data-m="1298111" data-d="2365">དེའི་ཕྱིར་ན་ཐེག་པ་ཆེན་པོའི་ལམ་གྱི་རྩ་བ་</a><a data-m="1300476" data-d="2549">སྙིང་རྗེ་ཆེན་པོས་ཀུན་ནས་བསླངས་ཏེ་ཡོད་ན། </a><a data-m="1303025" data-d="2469">དེ་ཞི་བ་ཕྱོགས་གཅིག་པའི་ལམ་ལ་འགྲོ་རྒྱུ་མ་རེད་དུས། </a><a data-m="1305494" data-d="2614">དེའི་ཕྱིར་ན། སྲིད་ཞི་མཐའ་གཉིས་ལ་མི་གནས་པའི་</a><a data-m="1308108" data-d="2361">གོ་འཕང་འཐོབ་པར་བྱ་བ་འདི་གང་རེད་ཟེར་ན། </a><a data-m="1310469" data-d="3653">འགྲོ་བ་ལྷ་དང་བཅས་པའི་གོ་འཕང་ཐམས་ཅད་ཀྱི་ནང་ནས་མཆོག་ཏུ་གྱུར་བ་འདི་</a><a data-m="1314122" data-d="4383">རྫོགས་པའི་སངས་རྒྱས་ཀྱི་གོ་འཕང་རེད་དུས། བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་། </a><a data-m="1318505" data-d="4751">དེ་ལྟ་བུའི་གོ་འཕང་དེ་འཐོབ་རྒྱུ། མ་འོངས་པ་ན་འཐོབ་པར་བྱ་བ་རེད་དུས། </a><a data-m="1323256" data-d="5418">དེ་འཐོབ་བྱེད་ཀྱི་རྒྱུ་ད་ལྟ་རིན་ཆེན་བྱང་ཆུབ་ཀྱི་སེམས་ཀྱི་ཀུན་སློང་འདི་ལྟ་བུ་ཞིག་རྒྱུད་ལ་བཞག་ན། </a><a data-m="1328674" data-d="3015">དེ་ཐོབ་མི་འགྲོ་བ་ཐེ་ཚོམ་གཏན་ནས་ཡོད་རྒྱུ་མ་རེད་དུས། </a><a data-m="1331689" data-d="2193">གོ་འཕང་འཐོབ་པར་འདོད་པ་ན། </a><a data-m="1333882" data-d="2694">དེ་ལྟ་བུའི་གོ་འཕང་འཐོབ་བྱེད་ཀྱི་རྒྱུ་དེ་ལ། </a><a data-m="1336576" data-d="4103">ཐོག་མར་ངེས་པར་འབྱིན་པའི་ལམ་ཚུལ་བཞིན་དུ་སྟོན་པ་ལ་མཁས་ཤིང་ཟེར། </a><a data-m="1340679" data-d="4622">དེ་རྫོགས་པའི་སངས་རྒྱས། སྲིད་ཞི་ལ་མི་གནས་པའི་གོ་འཕང་དེ་འཐོབ་བྱེད་ཀྱི་རྩ་བ་འདི་གང་རེད་ཟེར་ན་</a><a data-m="1345301" data-d="2204">དགེ་བའི་བཤེས་གཉེན་ལ་རག་ལས་ལེ་རེད། </a><a data-m="1347505" data-d="2719">དགེ་བའི་བཤེས་གཉེན་ཁོ་རང་</a><a data-m="1350224" data-d="3854">སྲེད་པ་དང་ལེན་པའི་སྒོ་ནས་ཁམས་གསུམ་འཁོར་བ་ལ་སྐྱེ་བ་བཞེས་ཀྱི་མ་རེད་དེ། </a><a data-m="1354078" data-d="4623">ཕྱོགས་བཅུའི་རྒྱལ་བ་སྲས་དང་བཅས་པའི་མཁྱེན་བརྩེ་ནུས་གསུམ་གྱི་ཡེ་ཤེས་འདི་མིའི་གཟུགས་སུ་བྱོན་ནས། </a><a data-m="1358701" data-d="4813">རྨོངས་པའི་སེམས་ཅན་ཐམས་ཅད་བླང་དོར་གྱི་མིག་ཕྱེ། ཐར་པའི་ལམ་སྟོན་པར་མཛད་པ་པོ་རེད་དུས། </a><a data-m="1363514" data-d="3510">དེའི་ཕྱིར་ན། ངེས་པར་འབྱིན་པའི་ལམ་ཚུལ་བཞིན་དུ་སྟོན་པར་བྱེད་པ། </a><a data-m="1367024" data-d="5532">བླ་མའང་མཚན་ཉིད་དང་ལྡན་པ། ཁ་རྩང་གོང་དུ་དྭགས་པོའི་ཐར་རྒྱན་ལ་སོགས་པ་ནང་དུ་ཡོད་པ་ལྟ་བུས་</a><a data-m="1372556" data-d="4317">སྟོན་པ་ལ་མཁས་ཤིང་། དེ་དགེ་བའི་བཤེས་གཉེན་དེས་ལམ་སྟོན་ནའང་། </a><a data-m="1376873" data-d="3805">དེ་ཐེག་པ་སྐྱེས་བུ་ཆེ་འབྲིང་ཆུང་གསུམ་གྱི་ལམ་ཐམས་ཅད་ལ་</a><a data-m="1380678" data-d="3144">ལྟ་བ་སྒོམ་པ་སྤྱོད་པ་འབྲས་བུ་རེ་རེ་བཞིན་དུ་ཡོད་རྒྱུ་རེད། </a><a data-m="1383822" data-d="3652">དེ་ཐམས་ཅད་སྐྱེས་བུ་གསུམ་གྱི་ལམ་ཐམས་ཅད་སྟོན་མཁན་སུ་རེད་ཟེར་ན། </a><a data-m="1387474" data-d="3872">རྫོགས་པའི་སངས་རྒྱས་ཀྱིས་གསུངས་རེད་དུས། དེ་སྐྱེས་བུ་གསུམ་གྱི་ལམ་གང་ལ་ཞུགས་ནའང་། </a><a data-m="1391346" data-d="2485">སྐྱོན་དང་བྲལ་བ། ཡོན་ཏན་དང་ལྡན་པ། </a><a data-m="1393831" data-d="3091">མཐར་ཐུག་སངས་རྒྱས་ཀྱི་གོ་འཕང་འཐོབ་བྱེད་ཀྱི་རྒྱུ་རུ་འགྱུར་བ་མ་གཏོགས་</a><a data-m="1396922" data-d="3126">ཐེག་པ་རེ་རེ་ལ་ལམ་དང་འབྲས་བུ་ཐ་དད་པ་ཡོད་རྒྱུ་མ་རེད་དུས། </a><a data-m="1400048" data-d="5731">དེའི་ཕྱིར་ན། ཐེག་པ་སོ་སོའི་གཞུང་ལུགས་ལས་ཇི་སྐད་བཤད་པའི་མཚན་ཉིད་དང་ལྡན་པའི་དགེ་བའི་བཤེས་གཉེན་ཏེ། </a><a data-m="1405779" data-d="3891">དེ་ལྟ་བུའི་དགེ་བའི་བཤེས་གཉེན་དེའང་རང་དོན་དུ་སྤངས་རྟོགས་མཐར་ཕྱིན་ཏེ་</a><a data-m="1409670" data-d="3464">ཐོས་བསམ་སྒོམ་གསུམ་གྱིས་རྒྱལ་བའི་བསྟན་པ་ཐམས་ཅད་འགལ་མེད་དུ་རྟོགས། </a><a data-m="1413134" data-d="3071">གཞུང་ལུགས་ཐམས་ཅད་གདམས་ངག་ཏུ་ཤར་བ་ཞིག་ད་</a><a data-m="1416205" data-d="3920">ཚུལ་བཞིན་དུ་འབད་པས་བཙལ་དགོས་རྒྱུ་རེད་མ་གཏོགས་རང་བཞིན་གྱིས་འཕྲད་སྲིད་ཀྱི་མ་རེད། </a><a data-m="1420125" data-d="2424">དེའི་ཕྱིར་ན། དང་པོ་བླ་མ་བརྟག་ལ་མཁས་པ་དང་། །</a><a data-m="1422549" data-d="1654">བར་དུ་བླ་མ་བསྟེན་ལ་མཁས་པ་དང་། །</a><a data-m="1424203" data-d="3462">ཐ་མར་དགོངས་སྤྱོད་བསླབ་ལ་མཁས་པ་ཡི། །སྐྱེས་བུ་དེ་ནི་ཡང་དག་ལམ་དུ་འགྲོ། །</a><a data-m="1427665" data-d="1291">ཞེས་གསུངས་པ་ལྟར། </a><a data-m="1428956" data-d="4892">སྔོན་གྱི་བྱང་ཆུབ་སེམས་དཔའ་ཆེན་པོ་རྣམས་ཀྱི་རྣམ་པར་ཐར་པ་ལས་ཞུ་ན། བྱང་ཆུབ་སེམས་དཔའ་ཆོས་འཕགས་ཀྱིས་</a><a data-m="1433848" data-d="2682">བྱང་ཆུབ་སེམས་དཔའ་རྟག་ཏུ་ངུ་བསྟེན་པ་ལྟ་བུ་དང་། </a><a data-m="1436530" data-d="4172">པཎ་ཆེན་ན་རོ་པས་གྲུབ་ཆེན་ཏེ་ལོ་པའི་ཞབས་པད་བསྟེན་པ་ལྟ་བུ་དང་། </a><a data-m="1440702" data-d="3087">རྗེ་བཙུན་མི་ལ་རས་པས་ལྷོ་བྲག་མར་པ་བསྟེན་པ་ལྟ་བུ་སྟེ། </a><a data-m="1443789" data-d="3839">བླ་མ་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་མ་རྙེད། འཚོལ་བསྡད་པ་རེད་དུས། </a><a data-m="1447628" data-d="4106">དེ་ལྟ་བུ་དགེ་བའི་བཤེས་གཉེན་མཚན་ཉིད་ལྡན་པ་ཞིག་འབད་པས་བཙལ། </a><a data-m="1451734" data-d="4568">དེ་བླ་མ་ཚུལ་བཞིན་དུ་རང་གི་ལས་ཀྱི་འབྲེལ་བ་ཡོད་པ་དང་། མཚན་ཉིད་དང་ལྡན་པ་རེད་ཚར་དུས། </a></p>
<img src="components/slides/slide_10.jpg" alt="slide 10">
<p><a data-m="1456302" data-d="6846">ནམ་ཞིག་རྙེད་པ་ན། དེ་བླ་མ་དེས་བསྟན་པའི་གདམས་ངག་འདི་ལ་ཐོས་བསམ་སྒོམ་གསུམ་ཚུལ་བཞིན་དུ་ཡང་དག་པར་བྱས་ཏེ། </a><a data-m="1463148" data-d="6916">རབ་ཀྱིས་ཡིན་ན། སྒྲུབ་པའི་མཆོད་པ་ཟེར་དུས། བླ་མ་འདིའི་ཐུགས་རྒྱུད་ཀྱི་རྟོགས་པ་དང་། རང་བླ་སློབ་ངོ་མཉམ་པ་ཅན་ཞིག་བྱས་ཏེ། </a><a data-m="1470064" data-d="6691">ལུས་རྟེན་འདིའི་སྟེང་དུ་ཟུང་འཇུག་རྡོ་རྗེ་འཆང་གི་གོ་འཕང་མངོན་སུམ་དུ་འཐོབ་ནུས་པ་ཞིག་བྱས་ན། བླ་མ་མཉེས་པར་བྱེད་པའི་མཆོག་</a><a data-m="1476755" data-d="2079">ཟང་ཟིང་གི་འབུལ་བ་མ་རེད། </a><a data-m="1478834" data-d="1417">ལུས་ངག་གི་ཞབས་ཏོག་མ་རེད། </a><a data-m="1480251" data-d="1150">དེ་གང་རེད་ཟེར་ན། </a><a data-m="1481401" data-d="6320">སྐྱེས་བུ་དམ་པ་ཐམས་ཅད་ཀྱིས་སེམས་ཅན་ལ་ཆོས་སྟོན་པ་འདི། དམུ་རྒོད་ཀྱི་སེམས་ཅན་ཐམས་ཅད་ཐར་པའི་ལམ་ལ་དགོད་པའི་ཆེད་དུ་</a><a data-m="1487721" data-d="1507">ཆོས་བསྟན་མཛད་པ་རེད་དུས། </a><a data-m="1489228" data-d="7362">དེ་བླ་མའི་ཐུགས་ཀྱི་བཞེད་པ་འདི། གང་གིས་སྒྲུབ་ནུས་ན་དེ་མཆོག་ཏུ་གྱུར་བ་རེད་དུས། མཉེས་པ་གསུམ་གྱི་ནང་ནས་སྒྲུབ་པ་མཆོག་གསུངས་མཁན་འདི་རེད། </a><a data-m="1496590" data-d="2929">དཔེར་ན་རྗེ་བཙུན་མི་ལ་རས་པའི་རྣམ་ཐར་ལྟ་བུ་ཞིག་ལ་བྱས་ན། </a><a data-m="1499519" data-d="5911">མི་ལས་མར་པ་ལོ་ཙཱ་ལ་གསེར་ཕུལ་རབས། དངུལ་ཕུལ་རབས། ནོར་མང་པོ་ཕུལ་རབས་ཀྱི་བསྣམ་རྒྱུ་ཡོད་རྒྱུ་མ་རེད་དེ། </a><a data-m="1505430" data-d="4040">མར་པ་ལོ་ཙཱས་ཚིག་གང་གསུངས་པ་དེ་ཐམས་ཅད་ཚད་མའི་གདམས་ངག་ཏུ་བཟུང་སྟེ། </a><a data-m="1509470" data-d="4131">ལུས་ངག་གི་དཀའ་བ་དང་། སྲོག་གི་རེ་དོགས་ལ་མ་སྟོས་པར་སྒྲུབ་པ་མཛད་དེ། </a><a data-m="1513601" data-d="5895">དེ་སྐུ་ཚེ་གཅིག་གི་སྟེང་ནས་ཟུང་འཇུག་རྡོ་རྗེ་འཆང་གི་གོ་འཕང་མངོན་སུམ་དུ་བརྙེས་ཏེ། བླ་སློབ་དགོངས་པ་མཉམ་པ་གྱུར་ནས་</a><a data-m="1519496" data-d="3042">ས་བཅུ་ལམ་ལྔའི་ཡོན་ཏན་ཐམས་ཅད་ཡོངས་སུ་རྫོགས་སོང་བ་རེད་དུས། </a><a data-m="1522538" data-d="2166">རབ་སྒྲུབ་པའི་མཆོད་པ་ཟེར་མཁན་འདི་རེད། </a><a data-m="1524704" data-d="4009">དེ་འབྲིང་གི་ཡིན་ན། དེ་སྒྲུབ་པའི་མཆོད་པ་མ་ནུས་ནའང་། ལུས་ངག་ཡིད་གསུམ་གྱིས། </a><a data-m="1528713" data-d="1953">བླ་མ་གང་མཉེས་པའི་ཞབས་ཏོག་དེ་</a><a data-m="1530666" data-d="5664">ཚུལ་བཞིན་དུ་སྒྲུབ་པར་བྱེད་ན། ཇོ་བོ་རྗེ་དཔལ་ལྡན་ཨ་ཏི་ཤ་ལ་འབྲོམ་སྟོན་པས་ཞབས་ཏོག་བྱེད་པ་དང་། </a><a data-m="1536330" data-d="5805">རྗེ་བཙུན་ས་སྐྱ་པཎྜི་ཏས་རྗེ་བཙུན་གྲགས་པ་རྒྱལ་མཚན་སྙུང་འོང་དུས་སྙུང་གཡོག་བྱས་ནས་ཞབས་ཏོག་ཡག་པོ་མཛད་དུས། </a><a data-m="1542135" data-d="5406">ས་སྐྱ་པཎྜི་ཏའི་ཐུགས་རྒྱུད་ལའང་སྒྲིབ་པ་སྦྱངས་ཤིང་ཉམས་རྟོགས་ཁྱད་པར་ཅན་སྐྱེས་པ་བྱུང་། གསུངས་པ་ལྟ་བུ་འབྲིང་</a><a data-m="1547541" data-d="1958">ལུས་ངག་གི་ཞབས་ཏོག་དེ་རེད། </a><a data-m="1549499" data-d="5222">དེ་ཐ་མ་རང་ལ་ཟང་ཟིང་ནོར་དང་ལོངས་སྤྱོད་ཡོད་པ་ཇི་ཙམ་དུ་མཆོད་པ་ཕུལ་བཞག་ན། </a><a data-m="1554721" data-d="4879">དེ་དེའི་ཚོད་ཀྱིས་བླ་མ་དེ་ཉིད་སྐྱབས་གནས་ཀུན་འདུས་ཀྱི་ངོ་བོ་ཡིན་པའི་དབང་གིས་</a><a data-m="1559600" data-d="2409">བསོད་ནམས་དང་ཡེ་ཤེས་ཀྱི་ཚོགས་གཉིས་རྫོགས་ཆེ་རྒྱུ་རེད། </a><a data-m="1562009" data-d="2815">ཕྱོགས་བཅུའི་རྒྱལ་བ་སྲས་དང་བཅས་པར་ནི་མཆོད་པ་ཕུལ་བ་བས། </a><a data-m="1564824" data-d="4132">བླ་མའི་བ་སྤུའི་ཁུང་བུ་ཞིག་ལ་ཏིལ་གྱི་འབྲུ་ཞིག་གི་མཆོད་པ་ཕུལ་ནའང་། </a><a data-m="1568956" data-d="3787">ཚོགས་རྫོགས་ཆེ་བ་ཁྲིད་ཡིག་ཐམས་ཅད་ནང་ནས་ཡོད་པ་དེ་ལྟ་བུ་རེད་དུས། </a><a data-m="1572743" data-d="5112">དེའི་ཕྱིར་ན། བླ་མ་བསྟེན་པ་དེ་ལའང་། འཇིག་རྟེན་ཚེ་འདི་ཡི་བྱ་བ་ཡི་སྙན་གྲགས་ལྟ་བུ་དང་། </a><a data-m="1577855" data-d="3234">རང་ཉིད་རྙེད་པ་དང་བཀུར་སྟི་འཐོབ་འདོད་ལྟ་བུ་མ་ཡིན་པར་</a><a data-m="1581089" data-d="3235">མཉེས་པ་གསུམ་གྱི་སྒོ་ནས། ཚུལ་བཞིན་དུ་བླ་མ་དེ་ཉིད་བསྟེན་ཅིང་</a><a data-m="1584324" data-d="1392">བསྙེན་པར་བྱ་བ་ཡིན་ཟེར། </a><a data-m="1585716" data-d="3439">དེ་དེ་ལྟ་བུའི་བླ་མ་དགེ་བའི་བཤེས་གཉེན་དེ་བསྟེན་ཚར་དུས། </a><a data-m="1589155" data-d="4760">དེ་ཐར་པའི་ལམ་ལ་བློ་ཇི་ལྟར་སྦྱང་བའི་ཚུལ་གཉིས་པ་བཤད་པ་ལ་གཉིས་ཏེ། </a><a data-m="1593915" data-d="1754">ལམ་སྤྱིར་བསླབ་པའི་ཚུལ་དང་། </a><a data-m="1595669" data-d="3056">བྱེ་བྲག་ཏུ་བསླབ་པའི་ཚུལ་གཉིས་ཡོད་པའི་ནང་ནས། </a><a data-m="1598725" data-d="3919">དང་པོ་ལམ་སྤྱི་ལ་བསླབ་པའི་ཚུལ་བཤད་པར་འགྱུར་བ་འདི་རེད་དུས། </a></p>
<img src="components/slides/slide_11.jpg" alt="slide 11">
<p><a data-m="1602644" data-d="4977">དེ་ནས་ཡང་། དེ་ཡིས་ཇི་ལྟར་འདོམས་པ་ཡི། །བླང་དོར་གནས་ལ་ཡིད་བརྟན་པས། །</a><a data-m="1607621" data-d="2174">ཞེས་པ་ལ་སོགས་པས་གསུངས་པ་ཡིན་ཏེ། </a><a data-m="1609795" data-d="2068">ཞེས་པས་སྨོས་ཏེ། </a></p>
<img src="components/slides/slide_12.jpg" alt="slide 12">
<p><a data-m="1611863" data-d="2788">དེ་ཡང་དགེ་བའི་བཤེས་གཉེན་དེ་ཉིད་བསྟེན་པའི་རྗེས་སུ་</a><a data-m="1614651" data-d="2353">བཤེས་གཉེན་དེས་ཇི་ལྟར་འདོམས་པ་དེ་མཉན་ན། </a><a data-m="1617004" data-d="2542">དེ་བླ་མ་སངས་རྒྱས་སུ་མཐོང་བའི་མོས་གུས་ཡོད་ན། </a><a data-m="1619546" data-d="8081">བླ་མས་ཞལ་རྩེད་ཀུ་རེ་ཞིག་གསུང་འོང་ནའང་། དེ་གདམས་ངག་གི་ཚུལ་དུ་རེད་བསྡད་ཡོད་པ་དེ་མཉམ་མེད་དྭགས་པོ་དང་མི་ལ་རས་པའི་རྣམ་ཐར་ལྟ་བུ་ལ་གཟིགས་ན་མཁྱེན་རྒྱུ་རེད། </a><a data-m="1627627" data-d="1529">དེ་ལྟ་བུ་མཉན་ནས་དེ་</a><a data-m="1629156" data-d="1639">གདམས་ངག་དེ་ཐམས་ཅད་</a><a data-m="1630795" data-d="3461">རང་བཞིན་གྱིས་ཡལ་བར་མ་དོར་བར་ཐོས་བསམ་སྒོམ་གསུམ་གྱི་སྒོ་ནས། </a><a data-m="1634256" data-d="5269">དོན་གྱི་སྙིང་པོ་བཅུད་བསྡུས་ཏེ། དེ་ནས་རང་ཉིད་ལའང་། རྒྱུ་དཔེ་གྲངས་གསུམ་གྱི་སྒོ་ནས་རྙེད་པར་དཀའ་བའི་</a><a data-m="1639525" data-d="3862">དལ་འབྱོར་གྱི་རྟེན་ཁྱད་པར་ཅན་འདི་ལས་ཆོས་ཀྱི་སྙིང་པོ་ཞིག་བསགས་ཐུབ་ན། </a><a data-m="1643387" data-d="7072">གང་ཟག་བརྩོན་པ་རབ་ཅིག་ཡིན་ན། ལུས་རྟེན་འདིའི་སྟེང་དུ་ཚེ་གཅིག་ཟུང་འཇུག་རྡོ་རྗེ་འཆང་གི་གོ་འཕང་བརྙེས་བྱེད་ཀྱི་བརྩོན་འགྲུས་རྩོམ་དགོས་རྒྱུ་རེད། </a><a data-m="1650459" data-d="3759">དེ་ལྟར་མ་བྱུང་ནའང་། དམ་པའི་ཆོས་ལས་<span class="unsure">་་་་</span>ཙམ་སྟེ། </a><a data-m="1654218" data-d="4633">སྐྱེ་འཆིའི་འཇིགས་པ་བྱུང་ནའང་། ཡ་ང་དང་བག་ཚ་མེད་པ་ཞིག་དང་། </a><a data-m="1658851" data-d="3732">ཐ་མ་ཡིན་ནའང་བླ་མ་སངས་རྒྱས་སུ་མཐོང་བས་མཛད་པ་ལ་ལོག་པར་མ་བལྟས། </a><a data-m="1662583" data-d="3149">གདམས་ངག་དེ་ཡང་ནས་ཡང་དུ་ཇི་ལྟར་ནུས་པ་ཉམས་སུ་བླངས་ན། </a><a data-m="1665732" data-d="3645">སྐྱེ་བ་བརྒྱུད་ནས་སངས་རྒྱས་པའི་ཐབས་ཅིག་ལས་སྙིང་པོ་ལེན་དགོས་རྒྱུ་རེད་དུས། </a><a data-m="1669377" data-d="1551">དེ་སྙིང་པོ་མ་བླངས་ན། </a><a data-m="1670928" data-d="3171">དེ་མཚན་ལྡན་གྱི་བླ་མ་དགེ་བའི་བཤེས་གཉེན་བསྟེན་ཤེས་པ་དང་། </a><a data-m="1674099" data-d="4084">དེ་བསྟེན་པ་པོ་དལ་འབྱོར་བཅོ་བརྒྱད་ཚང་བའི་མི་ལུས་ཐོབ་པ་འདི་ཤིན་ཏུ་ནས་</a><a data-m="1678183" data-d="4696">རྒྱུ་དཔེ་གྲངས་གསུམ་གང་ནས་ཀྱང་རྙེད་དཀའ་བའི་ཚུལ་ཡིན་པ། དེ་ལྟ་བུའི་རྙེད་དཀའ་ཞིང་། </a><a data-m="1682879" data-d="3142">དེ་རྙེད་དཀའ་བའི་དལ་འབྱོར་བཅོ་བརྒྱད་དང་ལྡན་པའི་མི་ལུས་དང་། </a><a data-m="1686021" data-d="2554">མཚན་ལྡན་གྱི་བླ་མ་དགེ་བའི་བཤེས་གཉེན་ཡིན་ནའང་། </a><a data-m="1688575" data-d="5770">དེ་ཀུན་མཁྱེན་ཀློང་ཆེན་རབ་འབྱམས་ཀྱིས། བཟང་པོའི་བླ་མ་འདི་དང་དུས་རྟག་ཏུ། །མི་འབྲལ་འགྲོགས་པར་འདོད་ཀྱང་འབྲལ་བར་ངེས། །ཞེས་གསུངས་པ་ལྟར། </a><a data-m="1694345" data-d="3067">བླ་མའང་འཇིག་རྟེན་སོ་སོའི་སྐྱེས་བུ་ཐ་མལ་པ་རྣམས་ནི། </a><a data-m="1697412" data-d="1856">སྐྱེ་འཇིག་གི་ཚུལ་སྟོན་རྒྱུ་ཡོད་རྒྱུ་རེད། </a><a data-m="1699268" data-d="2791">དེ་བླ་མ་ཞལ་བཞུགས་པའི་སྐབས་སུ་གདམས་ངག་གི་</a><a data-m="1702059" data-d="2798">ཞུན་ཐར་མ་བཅད་ན། བླ་མ་འདས་གྲོངས་ཚར། </a><a data-m="1704857" data-d="4360">ཕེབས་ཚར་དུས། ད་ནི་གདམས་ངག་ཞུན་ཐར་བཅད་མི་འདུག་བསམ་འགྱོད་པ་བྱེད་ཀྱང་ཕྱིས་སོང་རེད། </a><a data-m="1709217" data-d="3446">དེའི་ཕྱིར་ན། དེ་ལྟ་བུའི་མི་རྟག་པ་ཡིན་པ་ཤེས་པ་དང་། </a><a data-m="1712663" data-d="2161">དལ་འབྱོར་བཅོ་བརྒྱད་ལྡན་པའི་མི་ལུས་རིན་པོ་ཆེ་དེའང་། </a><a data-m="1714824" data-d="3376">ངེད་ཚོ་ཐམས་ཅད་ནམ་འཆི་ཆ་མེད། འཆི་རྐྱེན་ངེས་མེད། </a><a data-m="1718200" data-d="2978">ཟེར་མཁན་དེ་རེད་དུས། དུས་ཚོད་ནམ་གྱི་ཚེ་ན་འཆི་འགྲོ། </a><a data-m="1721178" data-d="3541">ལས་ཀ་འདི་ཐོན་ལེ་དང་འཆི། འདི་ཕན་ཆད་མི་འཆི་བསམ་པ་དང་། </a><a data-m="1724719" data-d="1236">གཅིག་ཀྱང་ཡོད་རྒྱུ་མ་རེད། </a><a data-m="1725955" data-d="2727">འཇིག་རྟེན་གྱི་ཁམས་འདི་ན་སྐྱེ་བའི་མཐའ་མ་ནི་འཆི། </a><a data-m="1728682" data-d="3007">འདུས་པའི་མཐའ་མ་ནི་འབྲལ། བསགས་པའི་མཐའ་མ་ནི་འཛད། </a><a data-m="1731689" data-d="6074">མཐོ་བའི་མཐའ་མ་ནི་ལྟུང་། འདུས་བྱས་སྐྱེ་འཇིག་གི་ཆོས་ཐམས་ཅད་མཐའ་བཞིས་མ་བསྡུས་པ་གཅིག་ཀྱང་ཡོད་རྒྱུ་མ་རེད་དུས། </a><a data-m="1737763" data-d="3711">དེའི་ཕྱིར་ན། ཁྲིད་ཡིག་རྣམས་ནས་སྤྱིར་སྣོད་བཅུད་ཀྱི་འཇིག་རྟེན་ལ་བསམ་སྟེ་</a><a data-m="1741474" data-d="3601">མི་རྟག་པ་དང་། སྒོས་སུ་དམ་པའི་སྐྱེས་བུ། སྐྱེ་དགུའི་ཚེ་འགྲོ། </a><a data-m="1745075" data-d="3958">སྙིགས་མའི་དུས་ཀྱི་ཚེ་སྲོག་ཐམས་ཅད་ལ་མི་རྟག་པ་བསྟན་པ་ཡོད་པ་དེ་རེད། </a><a data-m="1749033" data-d="4329">འདི་མི་རྟག་པ་རང་བཞིན་དུ་བསྟན་ན། དཔེར་ན། ཕྱི་སྣོད་ཀྱི་འཇིག་རྟེན་ལྟ་བུ་ཡིན་ནའང་། </a><a data-m="1753362" data-d="2061">དེ་དབྱར་ལོ་འདབ་བརླན་རྒྱས་ཀྱི་དུས། </a><a data-m="1755423" data-d="5918">སྟོན་འབྲས་བུ་བཅུད་རྫོགས་ཀྱི་དུས། དགུན་ས་སྐམ་རྡོ་འཁྱགས་ཀྱི་དུས། དཔྱིད་ས་བོན་རྨོ་རྐོ་ཡི་དུས་བཞི་ལ་ག་འདྲའི་འགྱུར་འགྲོ། </a><a data-m="1761341" data-d="3175">དེ་ཉི་མ་རེ་རེའི་སྟེང་ལ་ཡིན་ནའང་། སྔ་དྲོ་ཉི་མ་ཤར། </a><a data-m="1764516" data-d="3082">དྲོན་པོ་སྐྱིད་པོ་དགའ་མོ་ཡོད་ནའང་། ཕྱི་དྲོ་ཆར་པ་བཏང་ནས་</a><a data-m="1767598" data-d="4882">རླུང་དང་། མུན་ཚུབ་ལྡང་འོང་དང་། ཉིན་མཚན་སྐད་ཅིག་ཐང་ཅིག་གིས་འགྱུར་འགྲོ་བ་ལྟ་བུ་དང་། </a><a data-m="1772480" data-d="3143">དེ་ངེས་ཚོ་ཐམས་ཅད་མ་སྐྱེས་ནས་ད་རེད་བར་</a><a data-m="1775623" data-d="4519">དེ། ཚེ་འདི་ཉི་མ་བཞིན་དུ་ཕར་ཕར་འགྲོ། །འཆི་བདག་སྒྲིབ་ཚུལ་བཞིན་དུ་ཚུར་ཚུར་འོང་། །</a><a data-m="1780142" data-d="4963">ཟེར་མཁན་དེ་རེད། ཨ་མ་ལས་སྐྱེས་ནས་ཉི་མ་རེ་རེ་སོང་ན། འཆི་བ་ལ་ཕར་ལ་ཐག་ཇེ་ཉེ་མ་གཏོགས་</a><a data-m="1785105" data-d="1854">ཇེ་རིང་གཏན་ནས་འགྲོ་རྒྱུ་ཡོད་རྒྱུ་མ་རེད། </a><a data-m="1786959" data-d="3934">ཚེ་ཕར་ཟད་འགྲོ་རྒྱུ་འདི་ལ། ཚེ་སུས་ཀྱང་ཚུར་སྣོན་ཐུབ་ཀྱི་མ་རེད། </a><a data-m="1790893" data-d="2942">དེའི་ཕྱིར་ན། དངོས་པོ་མི་རྟག་པའི་རང་བཞིན་དུ་བསམ། </a><a data-m="1793835" data-d="4058">རང་སྐྱེས་ནས་ད་མ་རེད་བར་དུ་ལོ་ག་ཚོད་སོང་ཡོད་ནའང་། དེའི་ཚེ་</a><a data-m="1797893" data-d="2209">རང་དང་ན་ཚོད་མཉམ་པ་ག་ཚོད་ཤི་སོང་། </a><a data-m="1800102" data-d="1274">རྒན་པ་ག་ཚོད་ཤི་སོང་། </a><a data-m="1801376" data-d="3043">ད་ལྟ་བྱིས་པ་བཙས་མ་ཐག་པ་ག་ཚོད་ཤི་སོང་བསམ་ན། </a><a data-m="1804419" data-d="4901">ངེས་ཚོ་རྟག་འཛིན་གྱི་གདོན་དེ་ཡིས་ཕར་མཁྲིས་ནད་ཅན་དུང་སེར་པོ་མཐོང་བ་བཞིན་དུ་འཁྲུལ་བསྡད་རེད་མ་གཏོགས། </a><a data-m="1809320" data-d="3203">མི་རྟག་པ་མངོན་སུམ་དུ་མཐོང་སྡོད་ཀྱི་རེད། </a><a data-m="1812523" data-d="3197">དེ་སྔོན་དར་ཞིང་རྒྱས་པའི་གྲོང་ཁྱེར་ཐམས་ཅད་</a><a data-m="1815720" data-d="5292">དེང་སང་ཕྱོགས་མེད་དུ་སྟོང་པ། དཔེར་ན། བོད་དང་ཁམས་ལྟ་བུ་རྒྱ་མིས་བརླགས་སོང་བ་ལྟ་བུ་ལ་བསམ་ན། </a><a data-m="1821012" data-d="1826">ནོར་བསག་པ་ལ་སྙིང་པོ་ཨེ་འདུག །</a><a data-m="1822838" data-d="1562">ཐོབ་གོ་ས་ལ་སྙིང་པོ་ཨེ་འདུག །</a><a data-m="1824400" data-d="2718">དགྲ་འདུལ་གཉེན་སྐྱོང་བ་ལ་མཐའ་གཅིག་ཏུ་</a><a data-m="1827118" data-d="2999">གཉེན་ལ་བྱམས་པ་དང་། དགྲ་ལ་སྡང་པོ་བྱེད་རྒྱུ་སྙིང་པོ་ཨེ་འདུག་</a><a data-m="1830117" data-d="998">བལྟས་ན་ཤེས་ཀྱི་རེད། </a><a data-m="1831115" data-d="3872">དེ་ནས་མི་ལང་ཚོ་རྒྱས་པ། ཁེ་གྲགས་ཆེ་བ་ཐམས་ཅད་</a><a data-m="1834987" data-d="1879">གཤིན་རྗེའི་ཡུལ་དུ་ག་ཚོད་ཅིག་ཁྲིད་སོང་། </a><a data-m="1836866" data-d="3113">དེ་ལྟ་བུའི་འཆི་བ་གློ་བུར་དུ་ཐོག་ལ་འབབ་པའི་ཚེ་ན། </a><a data-m="1839979" data-d="3938">དེ་དམ་པའི་ཆོས་མ་གཏོགས་པ་གཞན་ཅི་ཡིས་ཕན་ཐོགས་གཏན་ནས་ཡོད་རྒྱུ་མ་རེད། </a><a data-m="1843917" data-d="3507">དེ་འཆི་བ་ཞེས་བྱ་བ་ཐོག་ལ་བབས། སྐྱེ་འཆིའི་སྡུག་བསྔལ་གྱིས་མནར་འོང་དུས་</a><a data-m="1847424" data-d="5287">དམ་པའི་ཆོས་དེ་དྲན་རྒྱུ་རེད་དེ། རང་ལ་ད་ལྟ་ལུས་ལ་ན་ཚ། སེམས་ལ་སྡུག་བསྔལ་མེད་པའི་སྐབས་འདིར་</a><a data-m="1852711" data-d="3746">དམ་པའི་ཆོས་ཡང་དག་པ་ཞིག་མ་བསྒྲུབས་ན་འཆི་བ་ཐོག་བབས་སུ་འགྱུར་ཏེ། </a><a data-m="1856457" data-d="1762">གཅེས་བྱ་ཚང་མ་ཕར་བཀར་ནས་</a><a data-m="1858219" data-d="2594">ཆོས་བསམ་ཡང་ལག་ཏུ་ལེན་ཐུབ་རྒྱུ་མ་རེད། </a><a data-m="1860813" data-d="7421">དེའི་ཕྱིར་ན། དེ་རགས་པ་དངོས་པོའི་གནས་ཐམས་ཅད། ཕྱི་སྣོད་ཀྱི་འཇིག་རྟེན་ཐ་མ་མེ་བདུན་ཆུ་གཅིག་གིས་འཇིག་པ། </a><a data-m="1868234" data-d="2345">དེ་ཕྲ་བ་དབྱར་དགུན་སྟོན་དཔྱིད་ཀྱིས་འཇིག་པ། </a><a data-m="1870579" data-d="3107">དེ་ལས་ཕྲ་བ་ཡང་འཕགས་པ་ས་ཐོབ་པ་ཞིག་གིས་གཟིགས་ནས་</a><a data-m="1873686" data-d="2605">སྐད་གཅིག་དྲུག་ཅུའི་སྐྱེ་འགག་འགྲོ་བ་དེ་རེད། </a><a data-m="1876291" data-d="5174">དེ་ཕྲ་བ་ཡིན་ན་དངོས་པོ་འདི་ཐམས་ཅད་བེམ་པོའི་ཆོས་ཐམས་ཅད་རྡུལ་ཕྲན་ཆ་མེད་ཀྱིས་ཚུར་</a><a data-m="1881465" data-d="3715">བརྩམས་འོང་བ་རེད་དུས། རྡུལ་ཕྲན་དེ་ཞིག་བཞག་ན་མི་རྟག་པ་ཡིན་པ་ཤེས་རྒྱུ་རེད། </a><a data-m="1885180" data-d="3704">དེ་རང་རེའི་སྐྱེ་འགྲོ་ཐམས་ཅད་ཀྱི་ལུས་དང་སེམས་གཉིས་ལྷན་ཅིག་ཏུ་འཚོགས་དུས། </a><a data-m="1888884" data-d="2893">མི་ཞེས་པ། སྨྲ་ཤེས་པ་དོན་གོ་བ་ཞིག་ཡོད་རྒྱུ་རེད་དུས། </a><a data-m="1891777" data-d="4229">དེ་ཐམས་ཅད་ཀྱང་། མི་རྟག་པའི་རང་བཞིན་དུ་ལུས་དང་སེམས་གཉིས་ཀྱི་</a><a data-m="1896006" data-d="2692">ཚོགས་པ་འགྱེད་འོང་དུས། རླུང་སེམས་ལྡང་འོང་ཡ་དེ་འདྲ་རེད། </a><a data-m="1898698" data-d="4373">ལུས་ལྟ་བུ་ཡིན་ན། ཤ་དང་རུས་པ་པགས་པ་ལ་སོགས་པ་སོ་སོར་ཕྱེ་སོང་ན། </a><a data-m="1903071" data-d="4685">རྡུལ་ཕྲན་མ་གཏོགས་ལུས་ཤིག་གཅེས་པར་འཛིན་པར་བྱེད་པ། ད་ལྟ་ཚེར་མ་ཞིག་ཟུག་འོང་ན་བཟོད་མི་ནུས་པ། </a><a data-m="1907756" data-d="2426">མེ་སྟག་ཅིག་ཕོག་ན་བཟོད་མི་ནུས་པ་དང་། </a><a data-m="1910182" data-d="6502">ནང་སེམས་ཀྱིས་བདག་པོ་སྤྲད་བསྡད་ལེ་རེད་མ་གཏོགས་པ་ཅན་ཞིག་གིས། དངོས་གནས་ལུས་ཞེས་བྱ་བ་རྟག་པ་བརྟན་པ། གཅེས་པར་སྐྱོང་བ་</a><a data-m="1916684" data-d="4099">གང་ཡང་གྲུབ་པ་ཡོད་རྒྱུ་མ་རེད། དཔེར་ན་མི་དཔོན་ཆེན་པོ་ཞིག་ཡིན་ན། </a><a data-m="1920783" data-d="3904">ལུས་དང་སེམས་གཉིས་པོ་སོ་སོ་ཆགས་ཟིན་ནས། རོ་ཞེས་བྱ་བ་ངམ་ནག་པ། </a><a data-m="1924687" data-d="5038">དྲི་ང་བ། སྒོ་ལ་མར་གཡུག་ཐུབ་ན་བསམ་རྒྱུ་མ་གཏོགས། ཕུགས་ཀྱི་བདག་པོ་སྤྲད་པའི་བློ་ཡོད་རྒྱུ་མ་རེད་དུས། </a><a data-m="1929725" data-d="3129">དེ་ཐམས་ཅད་ཀྱང་མི་རྟག་པའི་རང་བཞིན་དུ་འགྱུར་བ་དེ་རེད། </a><a data-m="1932854" data-d="2516">དེ་ལྟ་བུའི་མི་རྟག་པའི་རང་བཞིན་ཕྲ་བ་དང་། </a><a data-m="1935370" data-d="2975">རགས་པ་ཐམས་ཅད་ཀྱི་ཚུལ་བསྟན་ནས་བཟུང་སྟེ། </a><a data-m="1938345" data-d="9827">དེ་འཇིག་རྟེན་འདུས་བྱས་ཀྱི་ཆོས་སུ་སྣང་བ་དེ་ཐམས་ཅད་སོ་མ་བཏང་བའི་ཆུ་སྣོད་ལྟ་བུ་ཅན་ཞིག་མ་གཏོགས་ཡུན་རིང་པོ་རྟག་པ་བརྟན་པོ་བྱས་བསྡད་བསྡད་རྒྱུ་གཅིག་ཀྱང་ཡོད་རྒྱུ་མ་རེད། </a><a data-m="1948172" data-d="4877">དེ་དོ་དགོང་ཙམ་དུའང་ཐོག་མགོ་ལ་བབས་པ་བཞིན་དུ་ཤིར་འགྲོ་དགོས་ངེས་པ་ཡོད་རྒྱུ་མ་རེད་དུས། </a><a data-m="1953049" data-d="1728">འཇིག་སླ་བའི་ཚུལ་དུ་བསམ། </a><a data-m="1954777" data-d="2659">དེ་ལྟར་འཇིག་པའི་དུས་ལ་བབས་ཏེ་འཆི་བའི་ཚེ་ན། </a><a data-m="1957436" data-d="4049">དེ་རང་གིས་བསགས་པ་ཡི་ལས་དགེ་སྡིག་གཉིས་པོ་དེ་སེམས་དང་ལྷན་ཅིག་ཏུ་འགྲོ་སྟེ། </a><a data-m="1961485" data-d="6924">རྣམ་པར་ཤེས་པ་དེ་ཉིད་བར་དོ་ཆ་མེད་ཀྱི་ཡུལ་ལ། རྒྱུས་མེད་གཅིག་པུ། ཐ་ན་ལུས་ལ་གོས་མེད་པ། གཅེར་བུ་ལག་སྟོང་མཆན་དུ་བཅུག་ནས། </a><a data-m="1968409" data-d="5336">ག་ན་འགྲོ་དགོས། ག་ཚོད་འགྲོ་དགོས། ལས་ཅིས་རླུང་གིས་ག་ན་འདེད་སོང་ན་མ་གཏོགས་རང་ལ་རང་དབང་མེད། </a><a data-m="1973745" data-d="2881">ཤོག་སྐྱ་རླུང་གིས་ཁྱེར་བ་ལྟ་བུ་ཞིག་ཏུ་འགྲོ་ཡི་རེད་དུས། </a><a data-m="1976626" data-d="3711">དེའི་ཚེ་ན་ནི། འཇིག་རྟེན་ཚེ་འདི་ཡི་ནོར་ཡོད་ནའང་ཕན་པ་ཡོད་རྒྱུ་མ་རེད། </a><a data-m="1980337" data-d="4094">ཕ་མ་བུ་ཚ་ལ། ཚངས་པ་བརྒྱ་བྱིན་འདྲ་ཞིག་ཡོད་ནའང་ཕན་པ་ཡོད་མ་རེད། </a><a data-m="1984431" data-d="3801">དམག་གི་དཔུང་ནི་འབུམ་ཕྲག་མང་པོ་ཡོད་ནའང་ཕན་པ་ཡོད་རྒྱུ་མ་རེད། </a><a data-m="1988232" data-d="4380">ཐ་ན་རང་གིས་ཚེ་འདི་ལ་གཅེས་པར་སྐྱོང་བསྡད་པའི་ལུས་དེའང་ཤུལ་དུ་བཞག་སྟེ་འགྲོ་དགོས། </a><a data-m="1992612" data-d="4463">དེའི་ཚེ་ན། རང་གི་རྗེས་སུ་འབྲང་བ་གང་ཡོད་ན། ལས་དགེ་སྡིག་གཉིས་པོ་མ་གཏོགས་</a><a data-m="1997075" data-d="964">ཡོད་རྒྱུ་མ་རེད། </a><a data-m="1998039" data-d="3283">དེ་ལས་དགེ་བ་ཞིག་བྱས་ན་མཐོ་རིས་གསུམ་པོ་ལ་འགྲོ་རྒྱུ་རེད། </a><a data-m="2001322" data-d="2910">སྡིག་པ་ཞིག་བྱས་ན། ངན་སོང་གསུམ་པོ་ལ་འགྲོ་རྒྱུ་རེད་དུས། </a><a data-m="2004232" data-d="5862">དེའི་ཕྱིར་ན། ལས་དགེ་སྡིག་གི་རྗེས་སུ་འགྲོ་དགོས་པའི་འཇིགས་སྐྲག་ཆེན་པོ་དེ། མ་འོངས་པ་ན་འོང་རྒྱུ་ཡོད་པའི་འདུན་མ་འདི། </a><a data-m="2010094" data-d="7226">ད་ལྟ་ནས་ཤེས་ནས་དགེ་བ་ལག་ཏུ་ལེན་ན། དེ་ནས། རང་གིས་ལེན་ཆོག་ཆོག་ཡོད་པ་འདིའི་སྐབས་སུ་མ་བྱས་ན། </a><a data-m="2017320" data-d="3857">ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །</a><a data-m="2021177" data-d="2749">ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །</a><a data-m="2023926" data-d="959">ཟེར་མཁན་དེ་རེད། </a><a data-m="2024885" data-d="3466">ལས་དགེ་སྡིག་གང་བསགས་ཡོད་ན། ཡང་མེད་ན་གཉེན་པོ་ཡིས་བཅོམ་སོང་མཁན་ཞིག་དང་། </a><a data-m="2028351" data-d="3370">ཡང་མེད་ན་འབྲས་བུ་རྣམ་སྨིན་མྱངས་སྟོབས་ཀྱིས་སྦྱངས་སོང་བ་མ་གཏོགས། </a><a data-m="2031721" data-d="5299">འཕགས་པའི་ས་ལ་བཞུགས་པའི་གང་ཟག་ཐམས་ཅད་ཀྱང་། ལས་བདག་ཏུ་མཛད་པའི་ཚུལ་ཁྲིད་ཡིག་ནང་ནས་གསུངས་པ་ལྟ་བུ་རེད་དུས། </a><a data-m="2037020" data-d="2053">ལས་འབའ་ཞིག་གི་རྗེས་སུ་འབྲངས། </a><a data-m="2039073" data-d="2199">དེ་ལས་ཁམས་གསུམ་འཁོར་བ་ཟེར་མཁན་འདི་</a><a data-m="2041272" data-d="2354">མཐོ་བ་མཐོ་རིས་གསུམ། དམའ་བ་ངན་སོང་གསུམ། </a><a data-m="2043626" data-d="3437">དེ་ལ་སྡུག་བསྔལ་གསུམ་གྱིས་མ་ཁྱབ་པ་གཅིག་ཀྱང་མེད་པ་འདི། </a><a data-m="2047063" data-d="4029">ཕྱི་རོལ་མུ་སྟེགས་པས་སྨོས་པ་ལྟ་བུ། གཙོ་བོ་དང་དབང་ཕྱུག་གིས་བྱས་པ་མ་རེད། </a><a data-m="2051092" data-d="6066">རང་བཞིན་སྟབས་ལེགས་སྟེས་དབང་གིས་སྣང་བ་མ་རེད། རང་གིས་སྐྱེ་བ་སྔ་མའི་ལས་དགེ་སྡིག་གང་བྱས་ཡོད་པ་འདིས་སྣང་བ་རེད། </a><a data-m="2057158" data-d="2295">དཔེར་ན་ལས་ཀྱི་སྒྲིབ་པ་དག་སོང་བ་དང་། </a><a data-m="2059453" data-d="5840">བསོད་ནམས་ཀྱི་ཚོགས་རྫོགས་པ་ཐམས་ཅད་ནུབ་ཕྱོགས་བདེ་བ་ཅན་ལ་སོགས་པ། དག་པའི་ཞིང་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའི་</a><a data-m="2065293" data-d="3479">མཐུན་སྣང་དུ་ཡོད་པ་དེའང་། ཟག་པ་མེད་པའི་ལས་ཀྱིས་སྤྲུལ་འོང་རེད། </a><a data-m="2068772" data-d="3018">དེ་བདག་ཅག་ཐམས་ཅད་སྙིགས་མ་ལྔ་བདོ་ཡི་སེམས་ཅན་རྣམས། </a><a data-m="2071790" data-d="3458">ནད་མུག་འཁྲུགས་རྩོད་རྒྱུན་ཆད་མེད་པར་ཡོང་བ་འདི་ཐམས་ཅད་དང་། </a><a data-m="2075248" data-d="3582">དེ་ངན་སོང་གི་གནས་རིས་རྣམས་སུ་དམྱལ་བ་ཚ་གྲང་། ཡི་དྭགས་བཀྲེས་སྐོམ། </a><a data-m="2078830" data-d="2617">དུད་འགྲོ་བཀོལ་སྤྱོད་ཀྱི་སྡུག་བསྔལ་ཡོད་པ་ཐམས་ཅད་ཀྱང་། </a><a data-m="2081447" data-d="1913">ལས་འབའ་ཞིག་གིས་བྱས་པ་རེད་དུས། </a><a data-m="2083360" data-d="2027">ལུས་ཅན་དག་གི་ལས་རྣམས་ནི། །</a><a data-m="2085387" data-d="4966">བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་ཉིད་དུ་སྨིན་པར་འགྱུར། །གསུང་རྒྱུ་རེད་དུས། </a><a data-m="2090353" data-d="3201">ཁམས་གསུམ་གྱི་གནས་རིས་མཐོ་དམན་གང་དུ་སྐྱེས་ཀྱང་། </a><a data-m="2093554" data-d="5464">དཔེར་ན། འདོད་ཁམས་དང་། གཟུགས་ཁམས་དང་གཟུགས་མེད་ཀྱི་ཁམས་ལ་ཡོད་པ་དེ་དག་ཐམས་ཅད། ད་ལྟ་</a><a data-m="2099018" data-d="4824">ཞི་གནས་ཀྱི་ཏིང་ངེ་འཛིན་གྱིས་བདེ་གསལ་མི་རྟོག་པའི་ཉམས་ཀྱིས་དགའ་པོ་འདྲ་ཞིག་ཡོད་རྒྱུ་རེད་དེ། </a><a data-m="2103842" data-d="2806">དེའང་ཏིང་ངེ་འཛིན་གྱི་ནུས་པ་ཟད་ཚར་ནས་སླར་ཡང་། </a><a data-m="2106648" data-d="5013">ཁམས་གསུམ་འཁོར་བའི་ས་བོན་སྤངས་མ་ཐུབ་པའི་ཕྱིར། འཁོར་བ་ལ་འཁྱམས་འོང་རྒྱུ་མ་གཏོགས་ཡོད་མ་རེད་དུས། </a><a data-m="2111661" data-d="3326">དེ་ཐམས་ཅད་ལ་ཁྱབ་པ་འདུ་བྱེད་ཀྱི་སྡུག་བསྔལ་གནས་བསྡད་ཡོད། </a><a data-m="2114987" data-d="3026">ལྷ་དང་མི་དང་ལྷ་མ་ཡིན་གྱི་གནས་རིས་ལྟ་བུ་ལ་ཡིན་ན། </a><a data-m="2118013" data-d="5918">ཟས། གོས། ནོར་ལོངས་སྤྱོད། དཔག་བསམ་གྱི་ཤིང་། བདུད་རྩིའི་ཟས། རྫུ་འཕྲུལ་ལ་སོགས་པའི་བདེ་བ་ཞིག་ཡོད་རྒྱུ་རེད། </a><a data-m="2123931" data-d="3136">འདིའི་བདེ་བ་དེའང་། སྔོན་གྱི་ལས་འབྲས་དེ་ཟད་ཚར་ནས་བཟུང་སྟེ། </a><a data-m="2127067" data-d="4835">སླར་ཡང་སྡིག་པའི་རྣམ་སྨིན་འོང་དུས། བདེ་བ་འདི་སྡུག་བསྔལ་ལ་འགྱུར་འགྲོ་རྒྱུ་མ་གཏོགས་ཡོད་རྒྱུ་མ་རེད་དུས། </a><a data-m="2131902" data-d="1525">དེའི་ཕྱིར་ན་འགྱུར་བའི་སྡུག་བསྔལ་རེད། </a><a data-m="2133427" data-d="2140">དེ་དམྱལ་བ་ཡི་དྭགས་དུད་འགྲོ་ཐམས་ཅད་</a><a data-m="2135567" data-d="4659">སྡུག་བསྔལ་སྔ་མ་མ་སངས་བའི་སྟེང་དུ། ཕྱི་མ་སླེབ་འོང་དུས། སྡུག་བསྔལ་གྱི་སྡུག་བསྔལ་མ་གཏོགས་མི་རེད་དུས། </a><a data-m="2140226" data-d="2296">དེའི་ཕྱིར་ན། སྲིད་པ་ནི་མེའི་འོབས། </a><a data-m="2142522" data-d="2400">དུག་སྦྲུལ་གྱི་ཚང་། སྲིན་མོའི་གླིང་ལྟ་བུ་རེད་དུས། </a><a data-m="2144922" data-d="1926">འདི་སྡུག་བསྔལ་ལས་མི་འདས་པ་རེད། </a><a data-m="2146848" data-d="2711">དེ་ལྟ་བུའི་སྡུག་བསྔལ་དེ་གང་གིས་སྤོང་གི་རེད་ཅེ་ན། </a><a data-m="2149559" data-d="3544">སྡུག་བསྔལ་དེ་ཕར་འགོག་པའམ་སྤོང་བར་བྱེད་པའི་ལམ་གང་ཡིན་ན། </a><a data-m="2153103" data-d="3076">དེ་བཞིན་གཤེགས་པ་སངས་རྒྱས་ཀྱིས་རྗེས་སུ་བསྟན་པ་ལྟར་དུ། </a><a data-m="2156179" data-d="4843">བསླབ་པ་ཚུལ་ཁྲིམས་ཀྱི་བསླབ་པ། བསླབ་པ་ཏིང་ངེ་འཛིན་གྱི་བསླབ་པ། བསླབ་པ་ཤེས་རབ་ཀྱི་བསླབ་པ་གསུམ། </a><a data-m="2161022" data-d="4570">དགེ་བའི་བཤེས་གཉེན་གྱིས་ཞལ་སྒོ་ལས་ཇི་ལྟར་བྱུང་བ་བཞིན་དུ་ཉམས་སུ་བླངས་ནས་</a><a data-m="2165592" data-d="1799">ནན་ཏན་དུ་བརྩོན་པར་བྱས་ན། </a><a data-m="2167391" data-d="3957">དེ་ནས་དེ་སྡུག་བསྔལ་དེ་དག་ཐམས་ཅད་སྤོང་འགྲོ་བ་ལ་དཀའ་ལས་ཡོད་རྒྱུ་མ་རེད། </a></p>
<img src="components/slides/slide_13.jpg" alt="slide 13">
<p><a data-m="2171348" data-d="3860">དེའི་ཕྱིར་ན། སྡུག་བསྔལ་དེ་དག་སྡུག་བསྔལ་དེ་གང་ལས་འབྱུང་བའི་གཞི། </a><a data-m="2175208" data-d="4616">དཔེར་ན། སེམས་ཅན་རྣམས་ཀྱི་ལས་དགེ་སྡིག་བར་མ་གསུམ་དང་། ཉོན་མོངས་ཆགས་སྡང་རྨོངས་གསུམ་གྱིས་</a><a data-m="2179824" data-d="2250">ཀུན་ནས་བསླངས་བ་རེད་དུས། དེའི་ཕྱིར་ན། </a><a data-m="2182074" data-d="2935">དེ་ལས་དང་ཉོན་མོངས་པའི་སྒྲིབ་པ་དེ་དག་ཐམས་ཅད་</a><a data-m="2185009" data-d="1803">ཕར་དོར་ཞིང་སྤང་། </a><a data-m="2186812" data-d="4010">བསླབ་པ་གསུམ་གྱི་ཡོན་ཏན་དེ་དག་ཚུལ་བཞིན་དུ་ཉམས་སུ་བླངས་ན། </a><a data-m="2190822" data-d="4392">དེ་བླང་དོར་མ་ནོར་བ་ཚུལ་བཞིན་དུ་ཤེས་ཏེ། ཐར་པའི་ལམ་དུ་ཞུགས་པའི་མཁས་པ་སྟེ། </a><a data-m="2195214" data-d="4419">དེའི་ཕྱིར་ན། སངས་རྒྱས་བཅོམ་ལྡན་འདས་ཀྱིས་བཀའ་དང་པོ་བདེན་པ་བཞིའི་ཆོས་འཁོར་གསུངས་མཁན་དེ། </a><a data-m="2199633" data-d="4068">སྡུག་བསྔལ་གྱི་བདེན་པ་ཤེས་པར་བྱ་བ་སྟེ། ཁམས་གསུམ་འཁོར་བ་སྡུག་བསྔལ་གྱི་རང་བཞིན། </a><a data-m="2203701" data-d="4620">ད་ལྟ་བླ་མ་རྣམས་ཀྱིས་སྔོན་འགྲོའི་ཁྲིད་གསུང་ལུགས་བྱས་ན་འཁོར་བའི་ཉེས་དམིགས་བསྟན་པ་དེ་རེད། </a><a data-m="2208321" data-d="4177">དེ་སྡུག་བསྔལ་དེ་གང་ནས་རྒྱུ་ལས་བྱུང་བ་ཡིན་ཟེར་ན་ལས་དང་ཉོན་མོངས་པ་རེད། </a><a data-m="2212498" data-d="1910">ལས་ཉོན་གྱི་འབྱུང་ཁུངས་དེ་ཡང་། </a><a data-m="2214408" data-d="2640">གང་ལས་བྱུང་བ་ཡིན་ཟེར་ན། མ་རིག་པ་ལས་འབྱུང་རྒྱུ་རེད་དུས། </a><a data-m="2217048" data-d="2601">མ་རིག་པ་དེ་ཕར་སྤོང་བར་བྱེད་པའི་ཐབས་སུ། </a><a data-m="2219649" data-d="2421">ལམ་གྱི་བདེན་པ་ཚུལ་བཞིན་དུ་ཡིད་ལ་བརྟོན། </a><a data-m="2222070" data-d="5120">ལམ་གྱི་བདེན་པ་དེ་ཡང་སྐྱེས་བུ་གསུམ་གྱི་ལམ་གྱི་ལེགས་ཆ་ཐམས་ཅད་རང་གི་རྒྱུད་དུ་ཉམས་སུ་བླངས་ན། </a><a data-m="2227190" data-d="4106">ད་ལྟ་སོ་སོ་སྐྱེ་བོ་ཞིག་ཡིན་ནའང་སངས་རྒྱས་ཀྱི་གོ་འཕང་ཐོབ་པ་ལ་</a><a data-m="2231296" data-d="2067">གཏན་ནས་བསླུ་བ་ཡོད་རྒྱུ་མ་རེད། </a><a data-m="2233363" data-d="4105">འདི་མི་ཚད་རང་གི་སེམས་སྟོབས་ཀྱིས་སངས་རྒྱས་ཀྱིས་གསུངས་པ་བཞིན་དུ་ཉམས་སུ་ལེན་ནུས་ན། </a><a data-m="2237468" data-d="6333">སྦྲང་འབུ་དང་། འབུ་ལ་སོགས་པ་ལྟ་བུ་ཡིན་ནའང་སངས་རྒྱས་ཀྱི་གོ་འཕང་འཐོབ་པར་གསུངས། མདོ་སྡེ་ནང་ནས་གསུངས་པ་ལྟ་བུ་དེ་རེད། </a><a data-m="2243801" data-d="4439">དེ་ལམ་འདི་རྒྱུད་ལ་བརྟེན་ཚར་ན་འགོག་པའི་བདེན་པ་མངོན་དུ་བྱེད་མི་འོང་བའི་ཐབས་ཡོད་མ་རེད། </a><a data-m="2248240" data-d="5086">དཔེར་ན་ཆུ་བོ་ཞིག་གིས་འཁྱེར་སོང་ན་ཆུ་འདི་མཐར། ཐག་རིང་པོ་ཞིག་བསྲེས་མི་འགྲོ་བའི་ཐབས་ཡོད་མ་རེད། </a><a data-m="2253326" data-d="2323">དཔེ་དེ་ལྟ་བུ་ཡིད་བརྟོན་པའི་སྒོ་ནས། </a><a data-m="2255649" data-d="4000">དེ་འགོག་པའི་བདེན་པ་མངོན་དུ་བྱ་བ་དེ་ལ་སྒོམ་བྱུང་གི་ཤེས་རབ་སྐྱེ་དགོས་ཤིང་། </a><a data-m="2259649" data-d="3347">སྒོམ་བྱུང་གི་ཤེས་རབ་སྐྱེ་བ་དེ་ལའང་ཐབས་བསྒོམ་པ་དང་། </a><a data-m="2262996" data-d="4505">དེའི་སྔོན་དུ་སངས་རྒྱས་བཅོམ་ལྡན་འདས་ཀྱིས་ཆོས་ཕུང་བརྒྱད་ཁྲི་བཞི་སྟོང་གསུངས་པ་ཐམས་ཅད། </a><a data-m="2267501" data-d="6265">དགོངས་པ་བདག་འཛིན་དང་ཉོན་མོངས་པ་ཞིག་སྤོང་བྱེད་ཀྱི་ཐབས་ལ་གསུངས་རྒྱུ་རེད་མ་གཏོགས། <span class="unsure">སྒོམ་པས་ད་ག་ཙམ་</span>གསུངས་ཡོད་རྒྱུ་མ་རེད་དུས། </a><a data-m="2273766" data-d="6635">དེའི་ཕྱིར་ན། དེ་ཐམས་ཅད་ངེས་དོན་གྱི་དགོངས་པ་བརྟོན་པ་བཞི་དང་ལྡན་པའི་སྒོ་ནས། ཚུལ་བཞིན་དུ་ཉམས་སུ་ལེན་པ་དང་། </a><a data-m="2280401" data-d="4039">དེ་ཐོས་པ་དེའང་། ཐོས་རྟགས་ཞི་ཞིང་དུལ་བ། སྒོམ་རྟགས་ཉོན་མོངས་མེད་པ། ཟེར་དེ་རེད་</a><a data-m="2284440" data-d="2180">དུས་ང་རྒྱལ་དང་འགྲན་སེམས་ཀྱི་དབང་དུ་</a><a data-m="2286620" data-d="3025">གཞན་ལ་ཁྱད་གསོད་ཀྱི་བསམ་བློ་མ་སོང་བ། རང་གི་རྒྱུད་ཀྱི་</a><a data-m="2289645" data-d="1994">ཉོན་མོངས་པ་བདག་འཛིན་དང་། </a><a data-m="2291639" data-d="5333">ཚེ་འདིའི་བདེ་སྐྱིད་ཀྱི་གཉེན་པོར་འགྲོ་བ་ལྟར། རིམ་བཞིན་འགྲོ་བས་དེ་མེད་ན་མི་འབྱུང་གི་འབྲེལ་བ་</a><a data-m="2296972" data-d="3089">གྲུབ་པའི་ཕྱིར་ན་གསུངས། དེ་ཐོག་མར་དགེ་བའི་བཤེས་གཉེན་བསྟེན་པ། </a><a data-m="2300061" data-d="5470">བར་དུ་ཐོས་པ། དེ་དེ་ནས་བསམ་པ། དེ་སྒོམ་པ་དེ་དག་གཅིག་ལ་གཅིག་བརྟེན་འབྲེལ་ན་མི་འབྱུང་</a><a data-m="2305531" data-d="3339">མིན་པའི་ཕྱིར་ན། དང་པོར་མིང་གི་རྗེས་སུ་འཇུག་པའི་ཐོས་པ་དང་། </a><a data-m="2308870" data-d="4087">དེ་ནས་དོན་སྤྱིའི་རྗེས་སུ་འཇུག་པའི་བསམ་པའི་སྦྱོར་བ་དག་ལ་རིམ་བཞིན་དུ་འཇུག་པའི་</a><a data-m="2312957" data-d="4619">དེ་ཐོས་བསམ་གྱི་བློ་གྲོས་རྣམ་པར་དག་པ་འདི་སོ་སོའི་སྐྱེ་བོའི་རྒྱུད་ལ་མི་སྐྱེ་བའི་ཐབས་ཡོད་རྒྱུ་མ་རེད། </a><a data-m="2317576" data-d="1975">དེ་རྣམ་པར་དག་པ་ཞིག་སྐྱེ་འོང་ན་</a><a data-m="2319551" data-d="3028">དེའི་གྲུབ་འབྲས་སྒོམ་པ་རང་ཤུགས་ཀྱིས་རྒྱུད་ལ་སྐྱེ་འོང་རྒྱུ་རེད་དུས། </a><a data-m="2322579" data-d="3400">བློ་གྲོས་རྣམ་པར་དག་པ་དེ་ཡིས་བསམ་བྱུང་གི་ཤེས་རབ་ཟབ་མོས། </a><a data-m="2325979" data-d="5615">ཆོས་ཐོས་པ་མང་ནའང་ལག་ལེན་ཉམས་ལེན་གཅིག་ཏུ་འདྲིལ་འོང་ན། དེ་བསམ་བྱུང་གི་ཤེས་རབ་ཀྱིས་དཔྱད་དགོས་རྒྱུ་རེད་དུས། </a><a data-m="2331594" data-d="1769">དོན་རྣམས་དཔྱད་མཐར་རྩེ་གཅིག །</a><a data-m="2333363" data-d="2798">དེ་ནས་སྒོམ་པས་མཉམ་པར་འཇོག་པ་བྱས་ནས་གོམས་ན་</a><a data-m="2336161" data-d="4363">རང་གི་དོན་རྗེས་སུ་བསླབ་པར་གྱུར་བས་བསྒོམས་པ་ལས་བྱུང་བའི་ཤེས་རབ་</a><a data-m="2340524" data-d="1923">སད་པར་བྱ་དགོས་པ་ཡིན་པའི་ཕྱིར་ན་</a><a data-m="2342447" data-d="3463">དེ། ཚུལ་བཞིན་དུ་ཐོས་བསམ་སྒོམ་གསུམ་རྩེ་གཅིག་ཏུ་བརྩོན་པར་བྱ་བ་</a><a data-m="2345910" data-d="3767">གལ་ཆེ་བ་ལགས་སོ།། །། </a></p>
<img src="components/slides/slide_15.jpg" alt="slide 15">
<p><a data-m="2349677" data-d="4489">གཉིས་པ་ལ་གཉིས་ཏེ། ལམ་ཐམས་ཅད་བསླབ་པ་གསུམ་དུ་བསྡུ་བའི་ཚུལ་དང་། དེ་ཡང་ལྟ་སྤྱོད་གཉིས་ཀྱི་སྒོ་ནས་དག་པར་བྱ་བའི་ཚུལ་ལོ། </a><a data-m="2354166" data-d="1527">དང་པོ་ལམ་ཐམས་ཅད་</a><a data-m="2355693" data-d="6671">བསླབ་པ་གསུམ་དུ་བསྡུ་བའི་ཚུལ་ནི། ཁས་བླངས་བསླབ་ལས་མི་འདའ་བས། །ཞེས་སོགས་གསུང་དུས་ད་ཁ་སང་སྐབས་སུ་ཞུས་པ་བཞིན་དུ། </a><a data-m="2362364" data-d="5372">དང་པོ་ལམ་གྱི་སྒོ་འབྱེད་པར་བྱེད་པ་དགེ་བའི་བཤེས་གཉེན་མཚན་ཉིད་དང་ལྡན་པ་ཚུལ་བཞིན་དུ་བསྟེན། </a><a data-m="2367736" data-d="3005">བསྟེན་པ་དེ་ཉིད་ལ་མཉེས་པ་གསུམ་གྱི་སྒོ་ནས་ཐུགས་</a><a data-m="2370741" data-d="4543">ཟིན་པར་བྱ། ཐུགས་ཟིན་པའི་རྗེས་སུ་དགེ་བའི་བཤེས་གཉེན་གྱིས་བསྟན་པའི་གདམས་ངག་དེ་ཉིད། </a><a data-m="2375284" data-d="3299">ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །</a><a data-m="2378583" data-d="2732">ཞེས་གསུངས་པ་དེ་ལྟ་བུས་གསུངས་པ་དེ། </a><a data-m="2381315" data-d="2598">རང་གིས་ཚུལ་བཞིན་དུ་ཉམས་སུ་ལེན་དགོས་རེད་དུས། </a><a data-m="2383913" data-d="2809">དེ་ལྟར་ཉམས་སུ་བླངས་ན། དེ་ཀུན་མཁྱེན་འཇིགས་མེད་གླིང་པས། </a><a data-m="2386722" data-d="5676">སྙིང་རུས་གནད་དུ་སྨིན་པ་ཁྱོད་ཀྱིས་མཛོད། །གདམས་ངག་ཟབ་དགུའི་བདུད་རྩི་ཁོ་བོས་སྟེར། །ཚེ་དང་སྒྲུབ་པ་མཉམ་པའི་རྟེན་འབྲེལ་ཞིག །</a><a data-m="2392398" data-d="2461">འགྲིག་ན་ཕྱི་མའི་འགྲོ་ས་པདྨས་སྟོན། །</a><a data-m="2394859" data-d="1231">ཞེས་གསུང་རྒྱུ་འདི་རེད་དུས། </a></p>
<img src="components/slides/slide_16.jpg" alt="slide 16">
<p><a data-m="2396090" data-d="1643">དེ་དག་ནི་མདོ་སྡེ་དག་ལས། </a><a data-m="2397733" data-d="6114">དགེ་སློང་དག་ཚུལ་ཁྲིམས་གོམས་པར་བྱས་པས། གསུངས་དུས། ལམ་ཐམས་ཅད་ཀྱི་གཞི་རྟེན་མཚུངས་པ་མེད་པ་འདི་གང་རེད་ཟེར་ན། </a><a data-m="2403847" data-d="6486">སྡོམ་པ་གསུམ་གྱི་ཚུལ་ཁྲིམས་རྣམ་པར་དག་པ་ཞིག་རང་གིས་ཚུལ་བཞིན་དུ་སྲུང་བར་མ་བྱས་ན། </a><a data-m="2410333" data-d="4109">ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །</a><a data-m="2414442" data-d="3367">གསུང་རྒྱུ་དེ་རེད། དེ་སོ་བྱང་སྔགས་གསུམ་གྱི་སྡོམ་པ་དེ་ཉིད། </a><a data-m="2417809" data-d="2728">ཚུལ་བཞིན་དུ་མ་ཉམས་པར་བསྲུང་དགོས། </a><a data-m="2420537" data-d="3717">དེ་བསྲུངས་ནས་བཟུང་སྟེ་ཁམས་གསུམ་འཁོར་བ་སྡུག་བསྔལ་གྱི་རྒྱ་མཚོའི་བྱ་བ་དེ། </a><a data-m="2424254" data-d="3025">འཇིག་རྟེན་ཆོས་བརྒྱད་གཙོ་བོར་གྱུར་བ་དེ་ཤུགས་ཀྱིས་སྤངས། </a><a data-m="2427279" data-d="2814">ཐར་པའི་ལམ་དང་རང་བཞིན་གྱིས་ཉེ་འོང་རྒྱུ་རེད། </a><a data-m="2430093" data-d="3824">དེ་གང་རེད་ཟེར་ན། དཔེར་ན། ནང་པ་སངས་རྒྱས་པའི་གྲུབ་མཐའ་ཐམས་ཅད་ལ་</a><a data-m="2433917" data-d="5301">ལྟ་བ་སྒོམ་པ་སྤྱོད་པ་གསུམ་ཡོད་པའི་ནང་ནས། དེ་སྤྱོད་པ་དེ་དང་པོ་རྣམ་པར་དག་པ་མ་བྱས་ན། </a><a data-m="2439218" data-d="2677">ངེད་ཚོ་སོ་སོའི་སྐྱེ་བོའི་རྒྱུད་དེ་ཐམས་ཅད། </a><a data-m="2441895" data-d="1950">ཀུན་མཁྱེན་འཇིགས་མེད་གླིང་པའི་ཡོན་ཏན་མཛོད་ལས། </a><a data-m="2443845" data-d="3185">དང་པོ་ཆོས་ལམ་མི་ཚུད་གཡག་རྒོད་བཞིན། གསུངས་རྒྱུ་དེ་རེད། </a><a data-m="2447030" data-d="4180">ཚེ་རབས་ཐོག་མ་མེད་པ་ནས་ད་ལྟ་ཡན་ཆོད་དུ་ཁམས་གསུམ་འཁོར་བ་ནས་འཁྱམས་ཏེ་</a><a data-m="2451210" data-d="4214">འཁྲུལ་པའི་སེམས་དེ་སྐྱག་ལང་བཏང་བ་ཡིད། སེམས་ཀྱིས་ཆོས་དང་འགལ་བ་ཤ་སྟག་མ་གཏོགས་</a><a data-m="2455424" data-d="2250">ཆོས་དང་མཐུན་པ་གཅིག་ཀྱང་བྱེད་རྒྱུ་མ་རེད། </a><a data-m="2457674" data-d="1704">དེའི་ཕྱིར་ན། </a><a data-m="2459378" data-d="3008">དཔེར་ན་སློབ་སྦྱོང་ཡག་པོ་སོང་བའི་གང་ཟག་ཅིག་ཡིན་ན། </a><a data-m="2462386" data-d="6178">དེ་ཆོས་དང་འཇིག་རྟེན་གཉིས་ཀ་ཡི་ཡོན་ཏན་དེ་གང་ལས་འབྱུང་། མ་འོངས་པའི་འདུན་མ་འདི་ཇི་ལྟ་བུ་ཡིན་ཤེས་རྒྱུ་རེད། </a><a data-m="2468564" data-d="6371">དཔེ་དེ་བཞིན་དུ། དེ་སོ་བྱང་སྔགས་གསུམ་གྱི་བཅས་ཁྲིམས་རང་གིས་དྲན་ཤེས་དང་བག་ཡོད་ཀྱི་སྒོ་ནས་ལེགས་པ་ཞིག་བསྲུངས་ན། </a><a data-m="2474935" data-d="3480">དེ་རང་གི་སེམས་དེ་ཡང་རང་བཞིན་གྱིས་</a><a data-m="2478415" data-d="3473">སྐྱག་ལང་མི་འགྲོ་བ། དྲན་པ་དང་ཤེས་བཞིན་གཉིས་ཀྱིས་བཟུང་སྟེ་</a><a data-m="2481888" data-d="1768">ཐར་པའི་ལམ་དུ་ཞུགས་འོང་རྒྱུ་རེད། </a><a data-m="2483656" data-d="3865">དེའི་ཕྱིར་ན། བཀའ་གདམས་པའི་དགེ་བའི་བཤེས་གཉེན་རྣམས་ཀྱི་ཞལ་རྒྱུན་ནས། </a><a data-m="2487521" data-d="5838">སེམས་ཀྱི་མཁར་སྒོ་ན། དྲན་པའི་མདུང་ཐུང་བཟུང་། ཁོ་བསྒྲིམ་ན་ང་བསྒྲིམ། ཁོ་སློད་ན་ང་སློད། གསུངས་པ་འདི་རེད། </a><a data-m="2493359" data-d="5637">དེ་བདག་ཅག་ཐམས་ཅད་ཚེ་རབས་ཐོག་མ་མེད་པ་ནས་ད་ལྟ་ཡན་ཆོད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདིར་</a><a data-m="2498996" data-d="5122">འཁྱམ་བྱེད་ཀྱི་འཁྲུལ་པའི་རྩ་བ་འདི་གང་ལས་བྱུང་ན། སེམས་འདིས་བྱུང་། </a><a data-m="2504118" data-d="1831">སེམས་འདི་བག་མེད་པ་བྱས་ནས་</a><a data-m="2505949" data-d="2850">སེམས་འདིའི་རང་བཞིན་རྗེས་སུ་འཇུག་སོང་ན། </a><a data-m="2508799" data-d="4175">དེ་དུས་ཀྱི་ཐ་མ་ན་སྒོམ་ཆེན་ཁྱི་ལྟ་བུ་བྱུང་། གསུང་རྒྱུ་དེ་རེད་འགྲོ་རྒྱུ་རེད། </a><a data-m="2512974" data-d="2336">སེམས་དེ་དྲན་ཤེས་བག་ཡོད་ཀྱིས་ཚུལ་བཞིན་</a><a data-m="2515310" data-d="2568">རྒྱུད་ལ་ཅིག་སྦྱངས་ཐུབ་ན། </a><a data-m="2517878" data-d="4358">དེ་སོ་སོར་ཐར་པ་དང་། བྱང་ཆུབ་སེམས་དཔའ། རིག་འཛིན་སྔགས་ཀྱི་དམ་ཚིག་དང་མི་འགལ་བ་</a><a data-m="2522236" data-d="2167">ཚུལ་བཞིན་དུ་འོང་རྒྱུ་རེད་དུས། </a><a data-m="2524403" data-d="4665">དྲན་ཤེས་བཞིན་སྐྱོང་བ་མདོ་སྔགས་ཀྱི་ལམ་ཁྱེར། །ཟེར་ཀུན་མཁྱེན་འཇིགས་མེད་གླིང་པས་གསུངས་ཡོད་པ་དེ་རེད། </a><a data-m="2529068" data-d="4153">དེའི་ཕྱིར་ན། ཚུལ་ཁྲིམས་ལ་གོམས་པར་བྱས་ན། དེ་སེམས་དེ་བག་ཕེབས་འོང་དུས། དཔེར་ན། </a><a data-m="2533221" data-d="3811">ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །</a><a data-m="2537032" data-d="4725">ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ། །གསུངས་པ་ལྟར། </a><a data-m="2541757" data-d="2704">རླུང་གསེབ་གཅིག་གི་ནང་ནས་མར་མེ་གཅིག་འབར་ཡོད་ན་</a><a data-m="2544461" data-d="3474">དེ་ལ་ཤེལ་གྱི་འོད་ཁང་ཞིག་ཡོད་ན། མར་མེ་འདི་རླུང་གིས་བསད་ཐུབ་ཀྱི་མ་རེད། </a><a data-m="2547935" data-d="3270">དེ་ཤེལ་གྱི་འོད་ཁང་མེད་ན་མར་མེ་ཇི་ལྟ་བུ་གསལ་བ་ཞིག་ཡིན་ཡང་</a><a data-m="2551205" data-d="1480">རླུང་གིས་བསད་འགྲོ་རྒྱུ་རེད་དུས། </a><a data-m="2552685" data-d="4422">དཔེ་དེ་བཞིན་དུ་ཚུལ་ཁྲིམས་རྣམ་པར་དག་པ་ཞིག་ལ་ཡང་ནས་ཡང་དུ་གོམས་པར་བྱས་ན། </a><a data-m="2557107" data-d="4361">རང་གི་སེམས་འདི་ཧ་ཅང་རྒོད་པོ་ཡི་དབང་དུ་འགྲོ་སྟེ་འཁོར་བའི་</a><a data-m="2561468" data-d="6834">ལས་འབའ་ཞིག་ལ་འཕྱན་ཏེ། སྔོན་སོང་བག་ཆགས་ཀྱི་རྗེས་གཅོད། མ་འོངས་རྣམ་རྟོག་གིས་མདུན་བསུ། ད་ལྟ་རིག་པ་རྐྱེན་ཡུལ་དུ་མི་ཤོར་བ་ཞིག་འོང་གི་རེད། </a><a data-m="2568302" data-d="6087">དེ་འོངས་ནས་སེམས་ཁོད་སྙོམས་པོ་ཞིག་བྱས་ན། དེ་ནས་དེའི་རྒྱུད་ལ་ཏིང་ངེ་འཛིན་རང་ཤུགས་ཀྱིས་སྐྱེ་བར་འགྱུར་རྒྱུ་རེད་དུས། </a><a data-m="2574389" data-d="2321">དེའི་ཕྱིར་ན། ཡུན་རིང་དུ་གནས་པར་འགྱུར་རོ། །</a><a data-m="2576710" data-d="2659">ཏིང་ངེ་འཛིན་འདི་ཡག་པོ་ཞིག་རྒྱུད་དུ་སྐྱེས་འོངས་ན། </a><a data-m="2579369" data-d="3232">ཏིང་ངེ་འཛིན་དེ་ལའང་ཞི་གནས་དང་ལྷག་མཐོང་གཉིས་ཡོད་རྒྱུ་རེད་དུས། </a><a data-m="2582601" data-d="2844">ཞི་གནས་ཀྱིས་སེམས་བརྟན་པར་བྱས་པའི་རྗེས་སུ། ལྷག་མཐོང་</a><a data-m="2585445" data-d="2998">རབ་ཏུ་གྱུར་བ་བདག་མེད་རྟོགས་པའི་ཤེས་རབ་དེ་ཅིག་སྐྱེས་ན། </a><a data-m="2588443" data-d="3044">ཏིང་ངེ་འཛིན་གྱིས་འཆིང་བ་ལས་རང་ཤུགས་ཀྱིས་གྲོལ། </a><a data-m="2591487" data-d="5888">ཤེས་རབ་ཀྱི་སྣང་བ་དེ་ལ་བརྟེན་ན། ཡན་ལག་དེ་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས་། །གསུང་རྒྱུ་འདི་རེད། </a><a data-m="2597375" data-d="1839">ཤེས་རབ་འདི་ཡག་པོ་ཞིག་གོམས་འོངས་ན། </a><a data-m="2599214" data-d="4179">ཐར་པ་དང་ཐམས་ཅད་མཁྱེན་པའི་ལམ་ཐམས་ཅད་ཀྱི་རྩ་བ་ཤེས་རབ་ལ་ཐུག་གི་རེད། </a><a data-m="2603393" data-d="2946">ཤེས་རབ་སྐྱེ་བའི་ཐབས་ལ་ཏིང་ངེ་འཛིན་མེད་ན་སྐྱེ་ཡི་མ་རེད། </a><a data-m="2606339" data-d="2438">དེ་ཏིང་ངེ་འཛིན་ལ་བརྟེན་ཏེ་ཤེས་རབ་སྐྱེས་འོངས་ན། </a><a data-m="2608777" data-d="2828">དེ་ཤེས་རབ་ཡོད་ནས་བཟུང་སྟེ་ཆོས་ཐམས་ཅད་འབད་མེད་དུ་</a><a data-m="2611605" data-d="4281">ཆོས་ཀྱི་གནད་དེ་ཤེས། ལག་ཏུ་ལེན་ཤེས་རྒྱུ་རེད་དུས། ཞེས་པའི་གོ་རིམ་ལྟར། </a><a data-m="2615886" data-d="4015">ཐོག་མར་ཐོས་བསམ་གྱིས་འདུལ་བའི་སྡེ་སྣོད་གཏན་ལ་ཕབ་པའི་སྙིང་པོ། </a></p>
<img src="components/slides/slide_17.jpg" alt="slide 17">
<p><a data-m="2619901" data-d="3902">ང་ཚོ་བོད་གངས་ཅན་གྱི་ལྗོངས་སུ་བསྡད་པའི་གང་ཟག་ཐམས་ཅད། ཕྱི་སོ་ཐར། </a><a data-m="2623803" data-d="3109">ནང་བྱང་སེམས། གསང་བ་སྔགས་ཀྱི་གདམས་ངག་ཐམས་ཅད། </a><a data-m="2626912" data-d="3422">པུ་གུ་ཨ་མའི་རུམ་ན་ཡོད་པ་ཐམས་ཅད་ལའང་ལེན་ཚར་ཡོད་རྒྱུ་རེད། </a><a data-m="2630334" data-d="3527">དེ་ཇི་ལྟར་ལེན་པ་དེ་རང་གི་དྲན་ཤེས་བག་ཡོད་ཀྱིས་ཅི་ཞིག་སྲུང་བསྡད་ན། </a><a data-m="2633861" data-d="2938">ནོར་བུ་རིན་པོ་ཆེ་འདི་རྒྱལ་མཚན་གྱི་རྩེ་ན་མཆོད། </a><a data-m="2636799" data-d="2058">བྱི་དོར་བྱས། གུས་པ་ཡག་པོ་ཞིག་བྱས་ན། </a><a data-m="2638857" data-d="2170">དེ་ལ་དགོས་འདོད་གང་དགོས་འབྱུང་རྒྱུ་རེད། </a><a data-m="2641027" data-d="4136">དེ་ནོར་བུ་རིན་པོ་ཆེ་འདི་</a><a data-m="2645163" data-d="3402">ཐལ་རྡུལ་ལ་སོགས་པའི་ཁྲོད་དུ་གཡུགས་བཞག་ན། </a><a data-m="2648565" data-d="1798">དེ་ལས་དགོས་འདོད་འབྱུང་རྒྱུ་མ་རེད་དུས། </a><a data-m="2650363" data-d="2930">དེའི་ཕྱིར་ན། ནོར་བུ་རིན་པོ་ཆེ་བྱི་དོར་བྱས་པ། </a><a data-m="2653293" data-d="2498">ཟ་འོག་གི་རྒྱལ་མཚན་ལྟ་བུ་དེ་གང་རེད་ཟེར་ན། </a><a data-m="2655791" data-d="3517">སྡོམ་པ་གསུམ་གྱི་བཅས་མཚམས་ཡག་པོ་ཞིག་བཟུང་བསྡད་ན་དེ་རེད། </a><a data-m="2659308" data-d="2000">དེ་སྡོམ་པ་གསུམ་གྱི་བཅས་མཚམས་ཟེར་མཁན་འདི། </a><a data-m="2661308" data-d="3918">དཔེར་ན་དབང་ཞིག་ཞུས་ན། དབང་རྗེས་གནང་ཆུང་ཆུང་ཡིན་ནའང་དེའི་འོག་ཏུ། </a><a data-m="2665226" data-d="2224">གཙོ་བོས་ཇི་ལྟར་བཀའ་བསྩལ་པ། །</a><a data-m="2672376" data-d="2275">དེ་དག་ཐམས་ཅད་བདག་གིས་བགྱི། །</a><a data-m="2674651" data-d="3661">ཟེར་དུས་སོ་བྱང་སྔགས་གསུམ་གྱི་སྡོམ་པ་གསུམ་མི་འགལ་བ་ཁས་ལེན་གྱི་རེད། </a><a data-m="2678312" data-d="2132">དེ་དཀྱིལ་འཁོར་གཅིག་ཏུ་འཇུག་ཚར་ནས་བཟུང་སྟེ། </a><a data-m="2680444" data-d="1950">སྡོམ་བཟུང་མེད་མཁན་གཅིག་ཡོད་རྒྱུ་མ་རེད་དུས། </a><a data-m="2682394" data-d="3447">དེའི་ཕྱིར་ན་སོ་བྱང་སྔགས་གསུམ་གྱི་སྡོམ་པ་དོན་གྱིས་ཁས་བླངས་ཡོད་རེད། </a><a data-m="2685841" data-d="6119">དེ་ལྷག་པར་དུ་རབ་ཏུ་བྱུང་བ་ལྟ་བུ་ཡིན་ན། མཁན་སློབ་ཀྱི་སྐུ་མདུན་ནས་ཚིགས་གསུམ་རིམ་ནོད་ཀྱིས་དང་པོ་སོ་ཐར་གྱི་སྡོམ་པ་གསན། </a><a data-m="2691960" data-d="5087">དེ་ནས་བྱང་ཆུབ་སེམས་ཀྱི་སྡོམ་པ་ཚུལ་བཞིན་དུ་དགེ་བའི་བཤེས་གཉེན་ལས་བླང་ན་འདྲ། མ་བླངས་ནའང་</a><a data-m="2697047" data-d="2292">དེ་གསར་རྙིང་གི་རྒྱུད་སྡེའི་ཆོ་ག་རྒྱས་བསྡུས་</a><a data-m="2699339" data-d="3262">གང་ཞིག་གསུང་ན་སྐྱབས་འགྲོ་དང་། སེམས་བསྐྱེད་མེད་པ་གཅིག་ཀྱང་ཡོད་རྒྱུ་མ་རེད་བ། </a><a data-m="2702601" data-d="3618">དཔེ་དེ་བཞིན་དུ་དེ་སེམས་བསྐྱེད་དེ་རང་ཤུགས་ཀྱིས་ཁས་ལེན་ཚར་རེད། </a><a data-m="2706219" data-d="3982">དེ་གསང་སྔགས་རྡོ་རྗེ་ཐེག་པའི་ལམ་དུ་ད་བླ་མ་ཞིག་གི་སྐུ་མདུན་ནས་དབང་ཞུས། </a><a data-m="2710201" data-d="2318">བུམ་པ་རྡོག་རྡོག་འདི་ཡི་ཆུ་ཞིག་བཏུངས་ཚར་ནས་</a><a data-m="2712519" data-d="2611">གསང་སྔགས་ཀྱི་སྡོམ་པ་དེ་ཐོབ་ཚར་ཡོད་རྒྱུ་རེད། </a><a data-m="2715130" data-d="4913">དེའི་ཕྱིར་ན། སྡོམ་པ་དེ་རང་གིས་དྲན་པ་དང་ཤེས་བཞིན་གྱིས་ཇི་ཙམ་ནུས་པ་ཞིག་སྲུང་བསྡད་ན། </a><a data-m="2720043" data-d="2696">མི་ལང་ཚོ་དར་ལ་བབས་པ་ཞིག་ཡིན་ན་འདིའི་</a><a data-m="2722739" data-d="2886">གདོང་པ་དེ་ཤིན་ཏུ་གཅེས་པ་བྱས་ནས་</a><a data-m="2725625" data-d="2705">དྲི་མ་ཐམས་ཅད་ཕར་སེལ། མཛེས་པའི་ཆོས་གཏོད། </a><a data-m="2728330" data-d="4259">བྱེད་ཀྱི་རེད། དཔེ་དེ་བཞིན་དུ་དེ་ང་ཚོའི་སྡོམ་པ་གསུམ་གྱི་སྤྱོད་པ་འདི་</a><a data-m="2732589" data-d="3131">མཁན་སློབ་ཀྱི་མདུན་ནས་ཁས་བླངས། ཁས་བླངས་པ་འདི། </a><a data-m="2735720" data-d="3474">ངོས་དང་ལྐོག་མེད་པའི་མ་འགལ་བ་ཞིག་བྱེད་དགོས་བསམ་ན། </a><a data-m="2739194" data-d="2034">དེ་སྟོན་པ་ཤཱཀྱ་ཐུབ་པའི་རྗེས་འཇུག །</a><a data-m="2741228" data-d="1667">དད་ལྡན་འགྲོ་བ་འདྲེན་པའི་མིག་རྒྱན། </a><a data-m="2742895" data-d="2010">འབྱོར་ལྡན་བསོད་ནམས་གསོག་པའི་ཞིང་ས་ཟེར། </a><a data-m="2744905" data-d="2951">འཕགས་པའི་དགེ་འདུན་གྱི་གྲལ་ན་ན་བཟའ་དམར་པོ་ཞིག་བནབས་ཚར་ན་</a><a data-m="2747856" data-d="2981">ཚུད་ཚར་རེད་དུས། དེ་དོན་དང་ལྡན་པ་ཞིག་མ་མཛད་ན། </a><a data-m="2750837" data-d="2216">དེ་སྟོན་པ་ཐུགས་རྗེ་ཅན་གྱི་བཀའ་དྲིན་གྱིས་</a><a data-m="2753053" data-d="3659">དཔེར་ན། དགེ་ཚུལ་སློང་རབ་ཏུ་བྱུང་བ་ཐམས་ཅད་ཀྱི་ན་བཟའ་ཡི་རྡུལ་</a><a data-m="2756712" data-d="2439">དམར་པོ་ས་ཐོག་ཏུ་ཐོར་བ་ཐམས་ཅད་ཀྱང་། </a><a data-m="2759151" data-d="3868">ལྷའི་དབང་པོ་ཚངས་པ་དང་བརྒྱ་བྱིན་གྱིས་སངས་རྒྱས་ཀྱི་རྗེས་འཇུག་ཡིན་པར་དགོངས་ཏེ། </a><a data-m="2763019" data-d="6648">དུས་ཀྱི་ཐ་མ་བསྟན་པ་ནུབ་རན་ཁ་འདི་ཐ་རྡུལ་ཐམས་ཅད་འཁུར་འགྲོ་སྟེ་ལྷའི་ཡུལ་དུ་མཆོད་རྟེན་བཞེངས་ནས། ཕྱག་དང་མཆོད་པ་ཕུལ་བའི་ཚུལ། </a><a data-m="2769667" data-d="6248">དེ་ལྟ་བུའི་མཆོད་པ་ཕུལ་བའི་ཡུལ་དུ་གྱུར་བ་དེ། ང་ཚོ་རྣམ་པ་ཐུགས་རྒྱུད་ལ་སྤངས་རྟོགས་ཀྱི་ཡོན་ཏན་ཡོད་ཆེ་བ་མ་རེད་དེ། </a><a data-m="2775915" data-d="2333">སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱིས། </a><a data-m="2778248" data-d="3652">ང་ཡི་རྗེས་འཇུག་ཇི་ལྟར་ཞན་ན་ཡང་། །སྐྱེ་བོ་ཕལ་པ་བརྒྱ་ཡིས་དོ་ཟླ་མིན། །གསུངས། </a><a data-m="2781900" data-d="2039">འཕགས་པའི་དགེ་འདུན་གྱི་གྲལ་ལ་བཞུགས་སོང་བས། </a><a data-m="2783939" data-d="5250">དེ་རེད་དུས། དེའི་ཕྱིར་ན་ཕྱིར་མཛེས་པ། ནང་མི་གཙང་བས་གང་བསྡད་རྒྱུ་མཛད་ན་ཕན་རྒྱུ་མ་རེད་དུས། </a><a data-m="2789189" data-d="2515">དེའི་ཕྱིར་ན། ཕྱི་ནང་གཉིས་ཀ་གཙང་མས་</a><a data-m="2791704" data-d="3519">ཁས་བླངས་པ་དེ་ཙམ་གྱི་བསླབ་པའི་གནས་བཤད་པ་མཐའ་དག་ལས་</a><a data-m="2795223" data-d="4614">མི་འདའ་བར་བྱེད། དེ་ཡང་སྡོམ་པ་གསུམ་གྱི་བཅས་མཚམས་ཀྱི་སྲུང་མཚམས་ཐམས་ཅད་ཚོ་ནི། </a><a data-m="2799837" data-d="2235">རྣམ་གྲངས་བསམ་གྱིས་མི་ཁྱབ་པ་ཡོད་རྒྱུ་རེད་དུས། </a><a data-m="2802072" data-d="2303">སོ་ཐར་གྱི་སྡོམ་པའི་རྩ་བ། རྩ་བ་བཞི། </a><a data-m="2804375" data-d="2624">དེ་ནས་དགེ་སློང་ཡིན་ན་དེའི་སྟེང་དུ་ལྷག་མ་བཅུ་གསུམ། </a><a data-m="2806999" data-d="5409">བྱང་སེམས་ཀྱི་སྡོམ་པའི་རྩ་བ་ཡིན་ན། སེམས་ཅན་ཐམས་ཅད་ལ་ཕན་འདོད་ཀྱི་བསམ་པ་བཟང་པོ་དང་སྙིང་རྗེ། </a><a data-m="2812408" data-d="5837">གསང་སྔགས་ཀྱི་སྡོམ་པའི་རྩ་བ་ཡིན་ན། དེ་རང་གི་རྩ་བའི་བླ་མ་དང་ཡི་དམ་ལྷག་པའི་ལྷ་དབྱེར་མེད་པ་ཤེས་པའི་སྒོ་ནས། </a><a data-m="2818245" data-d="3336">ལུས་ངག་ཡིད་གསུམ་འདི་ལྷ་འདིའི་སྐུ་གསུང་ཐུགས་ཀྱི་དམ་ཚིག་</a><a data-m="2821581" data-d="2662">རྡོ་རྗེའི་རང་བཞིན་དུ་ཡོད་བསམ་རྒྱུ་འདི་</a><a data-m="2824278" data-d="2377">ལམ་ཁྱེར་བྱེད་བསྡད་ན། </a><a data-m="2826655" data-d="2814">སྡོམ་པ་ཐམས་ཅད་ཀྱི་གནད་འདི་ལ་ཚང་འགྲོ་རེད། </a><a data-m="2829469" data-d="4656">དེ་ཉམས་ཆག་བྱུང་ནའང་ཡི་གེ་བརྒྱ་པ་དང་ལྟུང་བ་བཤགས་པ་ལ་སོགས་པའི་བཤགས་པ་བྱེད། </a><a data-m="2834125" data-d="2420">རྟེན་ཁྱད་པར་ཅན་གྱི་དྲུང་ནས་ཕྱག་འཚལ། </a><a data-m="2836545" data-d="3220">དེ་ཉ་སྟོང་དུས་དྲུག་ལ་སོགས་པ་ལ་ན་རཀ་བཤགས་པ་འདི་འདོན། </a><a data-m="2839765" data-d="4621">གསང་སྔགས་དམ་ཚིག་སྦྱོང་བ་ཐམས་ཅད་ཀྱི་མཆོག་ཏུ་གྱུར་པ་ཡིན་གསུངས་རྒྱུ་རེད་དུས། བཤགས་པ་བྱས་ན་</a><a data-m="2844386" data-d="2853">དེ་བཤགས་པས་མི་འདག་པའི་སྡིག་པ་གཏན་ནས་ཡོད་རྒྱུ་མ་རེད། </a><a data-m="2847239" data-d="4808">དེ་ཉིན་མ་རེ་རེ་བཞིན་དུ་རང་གི་སེམས་རྒྱུད་ལ་བརྟག་དཔྱད་བཏང་སྟེ། ཞོགས་པ་ཡར་ལྡང་བའི་ཚེ་ན། </a><a data-m="2852047" data-d="2858">དཔལ་སྤྲུལ་རིན་པོ་ཆེས་སྐུ་རགས་ལག་ལ་བཟུང་བ་དང་། </a><a data-m="2854905" data-d="4529">བྱང་ཆུབ་ཀྱི་སེམས་དྲན་པ་གཉིས་དུས་མཉམ་དགོས་ཚུལ་སློབ་མ་ཐམས་ཅད་ལ་ཞལ་གདམས་གནང་ལྟར་རེད། </a><a data-m="2859434" data-d="3289">དཔེ་དེ་ལྟ་བུ་དེ་ནངས་པ་གཉིད་སད་མ་ཐག་ཏུ་ད་</a><a data-m="2862723" data-d="7250">རང་གིས་དེ་རིང་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ། རང་གིས་དགེ་བའི་རྩ་བ་ཇི་ལྟར་ནུས་པ་ཞིག་བྱེད་བསམ་རྒྱུའི་དམ་བཅའ་བཟོ། </a><a data-m="2869973" data-d="4812">དེ་ལྟར་བྱེད་ནུས་པར་དང་བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་གྱིས་ཐུགས་རྗེས་གཟུང་དུ་གསོལ། </a><a data-m="2874785" data-d="1450">སྙམ་པའི་སྨོན་ལམ་བྱེད། </a><a data-m="2876235" data-d="2462">དེ་ད་དགོང་མ་ཉལ་རན་ཁ་ཡིན་ནའང་། </a><a data-m="2878697" data-d="4054">དེ་རིང་རང་གིས་དགེ་བ་བྱས་འདུག་དང་། སྡིག་པ་བྱས་འདུག །རང་གིས་རང་ལ་རྒྱུགས་ལེན། </a><a data-m="2882751" data-d="3890">སྡིག་པ་མི་དགེ་བ་བྱས་བསྡད་འདུག་ན། དེ་ད་ལྟ་ཞུས་པ་བཞིན་དུ་ལྟུང་བཤགས་དང་། </a><a data-m="2886641" data-d="2265">ཡེ་ཤེས་སྐུ་མཆོག་ལ་སོགས་པའི་བཤགས་པ་འདོན་ཏེ་</a><a data-m="2888906" data-d="6185">བཤགས། སང་ཉིན་དེ་ལས་ལྷག་ཙམ་ཞིག་གིས་སྤྱོད་པ་དང་དགེ་བ་མ་གཏོགས་སྡིག་པ་མི་བྱེད་སྙམ་པའི་དམ་བཅའ་བཞག །</a><a data-m="2895091" data-d="7235">དེ་དགེ་བ་བྱས་འདུག་ན། རང་གིས་དམ་པའི་ཆོས་ཐོས་པའི་དོན་པོ་ཅུང་ཟད་བྱུང་འདུག་བསམ་སྟེ། འདི་དགེ་བ་དེ་དག་ཐམས་ཅད་སེམས་ཅན་གྱི་དོན་དུ་བསྔོ། </a><a data-m="2902326" data-d="3310">དེ་ལྟ་བུའི་སྤྱོད་པ་བྱས་ན། དཔེར་ན་བྲམ་ཟེ་སྒྲ་མཁན་མཁས་</a><a data-m="2905636" data-d="2070">ཟེར་མཁན་གྱི་རྒྱ་གར་གྱི་དགེ་སློང་ཞིག །</a><a data-m="2907706" data-d="3293">རང་གི་སེམས་ལ་དགེ་བའི་རྟོག་པ་རེ་སྐྱེ་དུས་རྡེའུ་དཀར་པོ་བཞག །</a><a data-m="2910999" data-d="3570">སྡིག་པའི་རྟོག་པ་རེ་སྐྱེ་དུས་རྡེའུ་ནག་པོ་བཞག་དུས། དང་པོའི་དུས་</a><a data-m="2914569" data-d="2811">རྡེའུ་ནག་པོ་མ་གཏོགས་དཀར་པོ་གཏན་ནས་མ་བྱུང་བ་རེད། </a><a data-m="2917380" data-d="1689">དེ་མ་བྱུང་བ་ཤེས་དུས་</a><a data-m="2919069" data-d="3360">དགེ་བའི་སེམས་འདི་བསྐྱེད་དགོས་འདུག་བསམ། འདུན་པ་བཞག །བརྩོན་འགྲུས་རྩོམ། </a><a data-m="2922429" data-d="4604">བར་གོམས་འོང་བ་ལ་བརྟེན་ནས་དཀར་ནག་ཆ་སྙོམས་པ་ཞིག་བྱུང་རེད། </a><a data-m="2927033" data-d="6356">དེ་ད་དུང་ཡང་གོམས་པར་བྱེད་དུས། ཐ་མ་རྡེའུ་དཀར་པོ་མ་གཏོགས་ནག་པོ་གཏན་ནས་མེད་པ་བྱུང་བ་སྔོན་གྱི་གཏམ་རྒྱུད་དུ་ཡོད་རྒྱུ་རེད། </a><a data-m="2933389" data-d="7181">དེ་ལྟ་བུའི་འདུས་བྱས་ཀྱི་དངོས་པོ་དེ། རང་དང་ནས་ཡོན་ཏན་རྫོགས་བསྡད་པ། ཐུགས་རྗེ་ཡས་སྤྲུལ་གྱི་གང་ཟག་ལྟ་བུ་ཡིན་ན་མ་གཏོགས་ཡོད་རྒྱུ་མ་རེད། </a><a data-m="2940570" data-d="4214">དེ་རང་གི་རྒྱུད་ལ་ཚུལ་བཞིན་དུ་བསླབ་ན། གོམས་ན་སླ་བར་མི་འགྱུར་བའི། །</a><a data-m="2944784" data-d="2669">དངོས་དེ་གང་ཡང་ཡོད་མ་ཡིན། །གསུང་རྒྱུ་འདི་རེད་དུས། </a><a data-m="2947453" data-d="3510">སྔོན་ཁྱིམ་བདག་དཔེར་ན། ཤིན་ཏུ་ལག་པ་དམ་པོ་སེར་སྣ་ཅན་ཞིག་ལ། </a><a data-m="2950963" data-d="4577">སྟོན་པ་ཐུགས་རྗེ་ཅན་གྱིས་སྦྱིན་པ་བྱེད་པར་བཀའ་གནང་འོང་དུས། དེ་ཁོས་སྦྱིན་མི་ནུས་ཟེར་ཞུས་དུས། </a><a data-m="2955540" data-d="2555">ཁྱོད་ཀྱི་ལག་པ་གཡས་པ་དེ་རང་གི་འདུ་ཤེས་བཞག །</a><a data-m="2958095" data-d="5374">གཡོན་པ་འདི་གཞན་གྱི་འདུ་ཤེས་བཞག །སྔོ་ཚོད་མ་ལ་སོགས་པ་གཡས་དེས་གཡོན་དུ་སྦྱིན་གོམས་པར་བྱེད་ཚེ། </a><a data-m="2963469" data-d="3304">དེ་ཁོས་གཡས་ནས་གཡོན་དུ་སྦྱིན་དུས་དང་པོ་སེར་སྣ་མང་པོ་བྱས། </a><a data-m="2966773" data-d="2534">དེ་རྗེས་གོམས་འགྲོ་དུས། གཡས་ནས་གཡོན་དུ་སྦྱིན་དུས་</a><a data-m="2969307" data-d="1332">སེར་སྣ་མེད་པ་རེད། </a><a data-m="2970639" data-d="5425">དེ་ནས་དེའི་རྗེས་སུ་ད་ཁྱོད་འབྲུ་དང་ནོར་དང་རིན་པོ་ཆེ་ལ་སོགས་པ་གཡས་དང་གཡོན་དུ་དེ་འདྲ་ཞིག་བྱས་ན། </a><a data-m="2976064" data-d="3556">སེར་སྣ་སྐྱེ་ཨེ་འདུག་ལྟོས་གསུངས་དུས། སེར་སྣ་མི་སྐྱེ་བར་གོམས་འགྲོ་དུས། </a><a data-m="2979620" data-d="2616">རྗེས་སུ་ཁོས་མི་ཐམས་ཅད་ལ་སྦྱིན་པ་གཏོང་འོང་དུས། </a><a data-m="2982236" data-d="3598">སྦྱིན་པ་རྒྱ་ཆེན་པོ་བྱས་ཏེ་གསོག་འཇོག་གཏན་ནས་མེད་པ་བྱུང་རྒྱུ་རེད་དུས། </a><a data-m="2985834" data-d="1915">ཚུལ་བཞིན་དུ་བསྒོམས་ན་དེ་བཞིན་དུ་</a><a data-m="2987749" data-d="6378">གོམས་རྒྱུ་ཡོད་རྒྱུ་རེད་མ་གཏོགས། གོམས་པ་དེ་ལའང་བརྩོན་འགྲུས་ཡུན་རིང་པོ་བརྩོན་དགོས་རེད་ཟེར་མ་གཏོགས། བདག་ཅག་གི་སྟོན་པ་ཤཱཀྱའི་རྒྱལ་པོ་འདི། </a><a data-m="2994127" data-d="6116">བསྐལ་བཟང་སངས་རྒྱས་སྟོང་གི་ནང་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་སོང་བས་དེ། ཁྱོད་ནི་བརྩོན་འགྲུས་ཆེ་བས་རྫོགས་སངས་རྒྱས། །ཟེར་</a><a data-m="3000243" data-d="2433">བསྐལ་པ་གྲངས་མེད་གསུམ་གྱི་སྒོ་ནས་སངས་རྒྱས་སོང་རེད། </a><a data-m="3002676" data-d="2752">དེ་ཚོ་ཐམས་ཅད་འདིའི་རྗེས་འཇུག་རེད་དུས། དཔེར་ན་</a><a data-m="3005428" data-d="2733">བླ་མའི་མཛད་པ་འདི་སློབ་མས་ལད་མོ་བྱེད། </a><a data-m="3008161" data-d="2221">རྒྱལ་པོའི་མཛད་པ་དེ་བློན་པོས་བྱེད་དགོས་རྒྱུ་རེད་དུས། </a><a data-m="3010382" data-d="8548">དཔེ་དེ་ལྟར། རང་གིས་ཀྱང་བརྩོན་འགྲུས་དུས་རྟག་ཏུ་མ་བརྩོན་ན་ཉིན་མ་གཅིག །ཉིན་མ་གཉིས་ཙམ་ཞིག་བརྩོན་འགྲུས་བྱས་ན་ཚེ་རབས་ཐོག་མ་མེད་པ་ནས་ད་ལྟ་ཡན་ཆོད་</a><a data-m="3018930" data-d="3246">འཁོར་བར་འཁྲུལ། འཁོར་བར་འཁྱམས། འཁོར་བ་ལ་གོམས་སོང་རེད། </a><a data-m="3022176" data-d="1799">བྱས་རྗེས་མཐོན་པོ་འོང་རྒྱུ་མ་རེད་དུས། </a><a data-m="3023975" data-d="3168">དེའི་ཕྱིར་ན་སྙིང་རུས་གནད་དུ་སྨིན་པ་ཡང་ནས་ཡང་དུ་བྱས་ཏེ། </a><a data-m="3027143" data-d="3246">སོ་བྱང་སྔགས་གསུམ་གྱི་སྡོམ་པ་ཚུལ་བཞིན་དུ་བསྲུངས་བས། </a><a data-m="3030389" data-d="3146">དེ་སེམས་རྒྱུད་ལ་ཉེས་པའི་དྲི་མས་མ་གོས་པའི་ཕྱིར། </a><a data-m="3033535" data-d="1987">དེ་ཤིན་ཏུ་གཙང་མར་གྱུར་ན། </a><a data-m="3035522" data-d="6548">དེ་ཚུལ་ཁྲིམས་གཙང་མའི་གང་ཟག་འདི། དཔེར་ན། དགེ་སློང་སྤོང་བ་བསམ་གཏན་པ། ཆོས་གོས་དང་འཚོ་བའི་ཡོ་བྱད་ཙམ་ལས་གཞན་མེད་པ་ཞིག་ཡིན་ན། </a><a data-m="3042070" data-d="1891">དབེན་པ་ཞིག་ནས་དགོངས་པ་རྫོགས་འོངས་ན། </a><a data-m="3043961" data-d="3204">གང་ལའང་ཆགས་ཞེན་མེད་པ་དང་། སྐྱེ་བ་ཕྱི་མའང་། </a><a data-m="3047165" data-d="4163">རབ་ཞིང་ཁམས། དེ་ལྟར་མ་བྱུང་ནའང་མཐོ་རིས་ལྷ་དང་མིའི་གནས་ལ་འགྲོ་ཆོག་</a><a data-m="3051328" data-d="2057">དགོངས་པ་གཙང་སིལ་སིལ་ཞིག་འོང་རྒྱུ་རེད། </a><a data-m="3053385" data-d="3511">དཔེ་དེ་ལྟ་བུའི་སྤྱོད་པ་དེ་བདག་གིས་བྱེད་བསམ་རྒྱུ་མ་བྱས་ན། </a><a data-m="3056896" data-d="2808">དེ་ཛ་རེ་ཛོ་རེ་མང་པོ་ཡོད་ན། ཤི་འོང་བའི་ཚེ་ན། </a><a data-m="3059704" data-d="4619">ཚེ་འདིའི་ཞིང་ཁ་ལ་ཞེ་ཆགས། ཕ་མ་ལ་ཞེ་ཆགས། སྤུན་མཆེད་དང། </a><a data-m="3064323" data-d="2906">བུ་ཚ་བུད་མེད་དག་ལ་ཞེ་ཆགས་དུས། </a><a data-m="3067229" data-d="2521">ད་ང་ཕར་འཇིག་རྟེན་ཕྱི་མའི་ལམ་ལ་འགྲོ་དགོས་རེད། </a><a data-m="3069750" data-d="2010">འདི་རྣམས་ཤུལ་དུ་ལུས་སོང་ན་དེ་རྣམས་</a><a data-m="3071760" data-d="5730">འཁྱག་ན་ལྟོགས་ན་ང་མེད་ནས་ཁྱིམ་བཟུང་ཐབས་ཇི་འདྲ་བྱེད། ང་ཡང་དེ་སྔོན་སྡིག་པ་མ་གཏོགས་དགེ་བ་མ་བྱས་དུས། </a><a data-m="3077490" data-d="3499">བར་དོའི་འཕྲང་འགྲིམ་དུས་ཅི་འདྲ་བྱེད་བསམ་འགྱོད་པ་ཞིག་རང་ཤུགས་ཀྱིས་འོང་རྒྱུ་རེད། </a><a data-m="3080989" data-d="3947">དེ་གང་ཟག་རབ་ཏུ་བྱུང་བ་ཞིག་གིས་བླ་མ་དང་སྟོན་པ་ལ་ཡིད་ཆེས་ན། </a><a data-m="3084936" data-d="4602">དེ་རྗེ་བཙུན་མི་ལ་ཡིས་གསུངས་པ་ལྟར་དུ། ཕྱི་ན་མི་རྗེས་མེད་པ་དང་། །ནང་ན་ཁྲག་རྗེས་མེད་པ་ཡི། །</a><a data-m="3089538" data-d="4127">རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །ཟེར་མཁན་དེ་ལྟ་བུའི་</a><a data-m="3093665" data-d="1906">འགྱོད་པ་མེད་པའི་གནས་ཐོབ་ཅིང་། </a><a data-m="3095571" data-d="3643">དེ་ཡིས་སེམས་དྲན་པ་དང་ཤེས་བཞིན་གྱིས་ལས་སུ་རུང་བས། </a><a data-m="3099214" data-d="3651">མདོ་སྡེའི་སྡེ་སྣོད་ཀྱི་གཙོ་བོར་བསྟན་བྱའི་སྙིང་པོ་གསུངས་ཏེ། </a><a data-m="3102865" data-d="4129">ཞི་གནས་དང་ལྷག་མཐོང་གི་ཏིང་ངེ་འཛིན་སྒོ་དུ་མ་ལ་འཇུག་གསུངས། </a><a data-m="3106994" data-d="5068">ད་དེ་མདོ་སྔགས་གང་གི་ལམ་ནས་བྱས་ན། དཔེར་ན། བཀའ་གདམས་པའི་དགེ་བའི་བཤེས་གཉེན་རྣམས་ཀྱི་གདམས་ངག་གི་སྙིང་པོ། </a><a data-m="3112062" data-d="5835">ད་ལྟ་བློ་སྦྱོང་དོན་བདུན་མ་ཞེས་བྱ་བ་ཡོད་པ་འདིའི་ནང་དུ་ཞི་གནས་དང་ལྷག་མཐོང་སྒྲུབ་རིགས་ཡོད་རྒྱུ་རེད། </a><a data-m="3117897" data-d="4557">དེ་ཕྱག་ཆེན་གྱི་གདམས་ངག་ཐམས་ཅད་ཀྱི་ནང་ནས་སངས་རྒྱས་ཀྱི་སྐུ་གཟུགས་ལ་སེམས་བཟུང་སྟེ་ཞི་གནས། </a><a data-m="3122454" data-d="4477">དེ་སྟོང་ཉིད་སེམས་ཀྱི་གནས་ལུགས་སུ་ངོ་སྤྲོད་པའི་ལྷག་མཐོང་གི་གདམས་པ་ཡོད་རྒྱུ་དེ་རེད། </a><a data-m="3126931" data-d="3111">དེ་མི་ཕམ་རིན་པོ་ཆེའི་ཐུབ་ཆོག་རྒྱབ་ཆོས་པདྨ་དཀར་པོའི་ནང་། </a><a data-m="3130042" data-d="5369">སྟོན་པའི་སྐུ་གཟུགས་ལ་སེམས་བཟུང་སྟེ་ཞི་ལྷག་སྒོམ་པའི་ཚུལ་ཡོད་རྒྱུ་དེ་ལྟ་བུ་ཚུལ་བཞིན་དུ་བསླབ་སྟེ། </a><a data-m="3135411" data-d="5677">ཡང་ནས་ཡང་དུ་སྒོམ་པར་བྱེད་ན། དེ་ཞི་ལྷག་གི་ཏིང་ངེ་འཛིན་གྱི་སྒོ་དུ་མ་ལ་འཇུག་ཅིང་ལྡང་། </a><a data-m="3141088" data-d="3136">སྔོན་རྒྱ་གར་འཕགས་པའི་ཡུལ་དུ་དུས་ཚོད་བཟང་བའི་སྐབས་ཡིན་ན། </a><a data-m="3144224" data-d="3555">ཞི་གནས་དང་ལྷག་མཐོང་གི་ཏིང་ངེ་འཛིན་ལ་མཉམ་པར་བཞག་པ་དེ། </a><a data-m="3147779" data-d="4865">མངོན་ཤེས་ཀྱང་རང་ཤུགས་ཀྱིས་ཐོབ། རླུང་སེམས་ཕྲ་མོ་ལས་སུ་རུང་བས་རྫུ་འཕྲུལ་ཡང་དེས་ཐོབ་རྒྱུ་རེད། </a><a data-m="3152644" data-d="5229">དེ་དེང་སང་གང་ཟག་ཐམས་ཅད་ལ། ཕྱག་རྫོགས་ཀྱི་གདམས་ངག་<span class="unsure">ཚེ་ཐུང་བ་</span>ཟླ་བ་ལྟ་བུ་ཡོད་རྒྱུ་རེད་དེ། </a><a data-m="3157873" data-d="1811">ཚུལ་བཞིན་དུ་ཉམས་སུ་མ་ལེན་དུས་</a><a data-m="3159684" data-d="4632">ཞི་གནས་དང་ལྷག་མཐོང་ཙམ་ཡང་རྒྱུད་ལ་མེད་ན། ཆོས་ཉིད་མངོན་སུམ་གྱི་དོན་རྟོགས་པ་དཀའ་མོ་རེད་དུས། </a><a data-m="3164316" data-d="5115">དེའི་ཕྱིར་ན། ཞི་གནས་དང་ལྷག་མཐོང་གི་སྒོ་དུ་མ་ལ་འཇུག་ཅིང་ལྡང་བའི་བསམ་གཏན་རྩེ་གཅིག་པ་དང་། </a><a data-m="3169431" data-d="3962">དེ་ནས་ཞི་གནས་དང་ལྷག་མཐོང་སེམས་རྟོག་མེད་རྐྱང་པ་ལ་གནས་རྒྱུ་མ་རེད། </a></p>
<img src="components/slides/slide_18.jpg" alt="slide 18">
<p><a data-m="3173393" data-d="2573">མངོན་པའི་སྡེ་སྣོད་ཀྱིས་བསྟན་བྱའི་གཙོ་བོ་</a><a data-m="3175966" data-d="2534">སྙིང་པོ་སྒོམ་པ། ཐེག་པ་ཆེན་པོའི་ལམ་ཡིན་ན་</a><a data-m="3178500" data-d="1913">ས་བཅུ་ལམ་ལྔ་ཡི་རྣམ་གཞག །</a><a data-m="3180413" data-d="2148">དེ་རང་གི་རྒྱུད་ལ་སྒོམ་ཚུལ་ཇི་ལྟར་བྱེད། </a><a data-m="3182561" data-d="2636">ཐེག་པ་ཆེན་པོའི་ལམ་དུ་ཞུགས་ན་ཇི་ལྟར་དགོས། </a><a data-m="3185197" data-d="5601">ཡང་ནས་ཡང་དུ་དེ་བྱས་ན། དེ་བསྒོམས་པ་ལས་བྱུང་བའི་ཆོས་རབ་ཏུ་རྣམ་པར་འབྱེད་པའི་ཤེས་རབ་ཁྱད་པར་ཅན་སྐྱེ་ཞེས་</a><a data-m="3190798" data-d="1769">མདོ་དང་བསྟན་བཅོས་དུ་མ་ལས་</a><a data-m="3192567" data-d="3944">རྒྱ་ཆེར་གསུང་ཞིང་། དེ་མ་ཟད། དེ་སྐད་དུའང་སློབ་དཔོན་འཕགས་པ་ཀླུས། </a><a data-m="3196511" data-d="4062">སློབ་དཔོན་ཀླུ་སྒྲུབ་ཀྱིས། ལྷག་པའི་ཚུལ་ཁྲིམས་ལྷག་པའི་ཤེས་རབ་དང་། །</a><a data-m="3200573" data-d="6067">ལྷག་པའི་སེམས་ལ་རྟག་ཏུ་བསླབ་བྱ་སྟེ། །བསླབ་པ་བརྒྱ་རྩ་ལྔ་བཅུ་ལྷག་གཅིག་ཀྱང་། །</a><a data-m="3206640" data-d="2762">གསུམ་པོ་འདི་ནང་ཡང་དག་འདུ་བར་འགྱུར། །ཞེས་གསུངས། </a><a data-m="3209402" data-d="4511">དོན་དུ་བསླབ་པ་ཟེར་མཁན་སྒྲ་འཇུག་བྱ་གང་རེད་ཟེར་ན། དེ་འཇིག་རྟེན་ཕལ་པ་རྣམས་ཡིན་ནའང་། </a><a data-m="3213913" data-d="2833">དེ་བསྙེན་གནས་ཡན་ལག་བརྒྱད་པའི་སྡོམ་པ་ལྟ་བུའི་</a><a data-m="3216746" data-d="1816">དེ་དུས་ཁྲིམས་བསྲུང་རྒྱུ་ཡོད་རེད། </a><a data-m="3218562" data-d="1646">ཕྱི་རོལ་མུ་སྟེགས་པ་རྣམས་ལའང་</a><a data-m="3220208" data-d="7096">དགེ་སྡིག་བླང་དོར་བྱེད་པ་ལ་བླང་དོར་ཤིན་ཏུ་ཟབ་པ་དང་། རི་རབ་ཀྱི་གནས་སུ་རང་ཉིད་གཅིག་པུ་དཀའ་སྤྱད་ཆེན་པོ་བྱས་ཏེ་གདུང་གི་རེད། </a><a data-m="3227304" data-d="5890">དེ་ལྟ་བུ་དང་མི་འདྲ་བ། ང་ཚོ་ནང་པ་སངས་རྒྱས་པ་སོ་བྱང་སྔགས་གསུམ་གྱི་བསླབ་པ་དེ་ཚུལ་བཞིན་དུ་བསྲུངས་ན། </a><a data-m="3233194" data-d="4900">ངེས་འབྱུང་གི་ཚུལ་ཁྲིམས་རྣམ་པར་དག་པ་ཞིག་ཡོད་ན་འཁོར་བ་ནས་རང་ཤུགས་ཀྱིས་འདོན་འགྲོ་རྒྱུ་རེད་དུས། </a><a data-m="3238094" data-d="2018">དེའི་ཕྱིར་ན། གཞན་ལས་ལྷག་པ་ཡིན། </a><a data-m="3240112" data-d="3010">ཁྱད་པར་དུ་འཕགས་པ་ཡིན་པའི་ཕྱིར་ན་ལྷག་པའི་ཚུལ་ཁྲིམས་རེད། </a><a data-m="3243122" data-d="2027">དེ་ནས་གོང་གི་བཤད་པ་ལྟར་དུ་</a><a data-m="3245149" data-d="5220">དེའི་སྟེང་དུ་ལྷག་པའི་ཤེས་རབ་དང་། ལྷག་པའི་སེམས་ཏེ་</a><a data-m="3250369" data-d="2589">ཏིང་ངེ་འཛིན་ལ་དུས་རྟག་ཏུ་བསླབ་པར་བྱས་ན། </a><a data-m="3252958" data-d="5857">དེ་སངས་རྒྱས་ཀྱིས་བསླབ་པ་བརྒྱ་རྩ་ལྔ་བཅུ་ལྷག་ཅིག་གསུངས་པ་དེ་ཐམས་ཅད་ཀྱང་། བསླབ་པ་གསུམ་གྱི་ནང་དུ་འདུ་བ་ཡིན་</a><a data-m="3258815" data-d="1690">གསུངས་དུས། འདུས་པ་དེ་ལྟར། </a><a data-m="3260505" data-d="1804">བསླབ་པ་གསུམ་གྱི་ཡོན་ཏན་ཤེས། </a><a data-m="3262309" data-d="2143">བསླབ་པ་གསུམ་མེད་ན་ཉེས་པ་ག་འདྲ་ཡིན། </a><a data-m="3264452" data-d="2248">བསླབ་པ་གསུམ་ཡོད་ན་ཡོན་ཏན་ག་ཚོད་ཡོད། </a><a data-m="3266700" data-d="5209">བསླབ་པ་གསུམ་དེ་རང་གི་རྒྱུད་ལ་ཇི་ལྟར་ཡོང་ན་ཇི་ལྟར་དགོས་ཐམས་ཅད་ཚུལ་བཞིན་དུ་བསླབ་པར་བྱས་ན། </a><a data-m="3271909" data-d="2139">དེ་རིམ་པ་བཞིན་དུ་འབྱུང་འོང་རྒྱུ་རེད་དུས། </a><a data-m="3274048" data-d="3100">དེ་ལྟར་བྱ་དགོས་སོ་ཞེས་གསུངས་པའི་ཕྱིར་རོ། </a></p>
<img src="components/slides/slide_19.jpg" alt="slide 19">
<p><a data-m="3279593" data-d="3783">ཐུན་མོང་ཕ་རོལ་ཏུ་ཕྱིན་པའི་ལམ་དང་། ཁྱད་པར་སྔགས་ཀྱི་ལམ་ལ་སློབ་པའི་ཚུལ་</a><a data-m="3283376" data-d="3401">གཉིས་ཡོད་པའི་ནང་ནས། དང་པོ་ཐུན་མོང་ཕ་རོལ་ཏུ་ཕྱིན་པའི་ལམ་</a><a data-m="3286777" data-d="2557">བསླབ་པའི་ཚུལ་དེ་ལའང་། </a><a data-m="3289334" data-d="2443">ལམ་གྱི་རྩ་བ་བཤེས་གཉེན་བསྟེན་ཚུལ་དང་། </a><a data-m="3291777" data-d="3404">བསྟེན་ནས་ཇི་ལྟར་ཉམས་སུ་བླང་བའི་ཚུལ་གཉིས་ཡོད་པའི་ནང་ནས། </a><a data-m="3295181" data-d="1439">དང་པོ་སོང་ཟིན་ཏེ། </a><a data-m="3296620" data-d="3396">གཉིས་པ་བསྟེན་ནས་ཇི་ལྟར་ཉམས་སུ་བླང་བའི་ཚུལ་བསྟན་པ་དེ་ལའང་། </a><a data-m="3300016" data-d="4875">ལམ་སྤྱིར་བསླབ་པ་དང་། བྱེ་བྲག་བསླབ་པ་གསུམ་ལ་བསླབ་པར་གདམས་པ་འདི་ནང་ནས། </a><a data-m="3304891" data-d="3467">ལམ་སྤྱིར་བསླབ་པ་འདི་དང་། བྱེ་བྲག་</a><a data-m="3308358" data-d="3548">བསླབ་པ་གསུམ་ལ་བསླབ་པའི་རིམ་པ་འདི་ཉིད་སོང་ཟིན་ཏེ། </a><a data-m="3311906" data-d="4307">གཉིས་པ་དེ་ཡང་ལྟ་སྤྱོད་ཀྱི་སྒོ་ནས་དག་པར་བྱ་བའི་ཚུལ་བསྟན་པ་འདི་ལ། </a><a data-m="3316213" data-d="2650">མདོར་བསྟན་པ་དང་། རྒྱས་པར་བཤད་གཉིས་ནས། </a><a data-m="3318863" data-d="1745">དང་པོ་མདོར་བསྟན་པ་འདི་ནི། </a><a data-m="3320608" data-d="5034">དེ་བས་བསླབ་པ་གསུམ་ཉིད་ལ། །ཞེས་པ་ལ་སོགས་པའི་སྒོ་ནས་བསྟན་པར་མཛད་པ་སྟེ། </a></p>
<img src="components/slides/slide_20.jpg" alt="slide 20">
<p><a data-m="3333061" data-d="4209">རྒྱུ་མཚན་སྤྱིར་དུ་དགེ་བའི་བཤེས་གཉེན་བསྟེན་ཟིན་ནས། </a><a data-m="3337270" data-d="3086">ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །</a><a data-m="3340356" data-d="2844">ཞེས་བྱ་བའི་རྒྱུ་མཚན་དེ་ལྟར་ཡིན་པའི་ཕྱིར་ན། </a><a data-m="3343200" data-d="4339">དེ་སྤྱིར་བཏང་གིས་ཐེག་པ་ཆེན་པོ་བྱང་ཆུབ་སེམས་དཔའི་ཐེག་པ་ཡིན་ན་འདྲ། </a><a data-m="3347539" data-d="2813">ཆུང་ངུ་ཉན་རང་གི་ཐེག་པ་གང་ཡིན་ཡང་རུང་སྟེ། </a><a data-m="3350352" data-d="3946">ལམ་བསླབ་པ་གསུམ་པོ་དེ་ཉིད་ལམ་ཐམས་ཅད་འདིས་མདོར་བསྡུས་པ་ཡིན་པས་</a><a data-m="3354298" data-d="3196">དེ་ནན་ཏན་སྙིང་པོར་བྱ་བ་གཞིར་བཞག་པའི་སྒོ་ནས། </a><a data-m="3357494" data-d="3153">བྱེ་བྲག་ཏུ་བསམ་པ་དམན་པ་རང་དོན་ཡིད་བྱེད་ཀྱི་</a><a data-m="3360647" data-d="3591">བློ་དང་ལྡན་པ་གྱུར་བ་ཉན་ཐོས་དང་རང་རྒྱལ་གྱི་ལམ། </a><a data-m="3364238" data-d="3330">བསམ་པ་མཆོག་ཏུ་འགྱུར་བ། མཁའ་ཁྱབ་ཀྱི་སེམས་ཅན་གཞན་ལ་</a><a data-m="3367568" data-d="1737">ཆེད་དུ་དམིགས་པར་འགྱུར་བ་ཡི་</a><a data-m="3369305" data-d="2701">གཞན་དོན་གྱི་བློ་ཡོད་པ་ཐེག་པ་ཆེན་པོ། </a><a data-m="3372006" data-d="2899">དེ་ལས་ཀྱང་ཁྱད་པར་གཞན་གྱི་དོན་དེའང་</a><a data-m="3374905" data-d="3150">མྱུར་བར་འགྲུབ་པར་བྱེད་པ་གསང་སྔགས་རྡོ་རྗེའི་ཐེག་པའི་ལམ་སྟེ། </a><a data-m="3378055" data-d="3317">དེའི་བྱེ་བྲག་གིས་དམན་པ་ཉན་རང་དགྲ་བཅོམ་པ་དང་། </a><a data-m="3381372" data-d="4088">མཆོག་རྫོགས་པའི་བྱང་ཆུབ་ཀྱི་གོ་འཕང་དང་། དེ་ཉིད་ཀྱང་ཚེ་འདི་ཁོ་ན་ལ་སོགས་པ་</a><a data-m="3385460" data-d="4580">དུས་ཐུང་ངུས་འགྲུབ་པར་བྱེད་པའི་འབྲས་བུ་གསང་སྔགས་རྡོ་རྗེའི་ཐེག་པའི་སོ་སོར་འབྱིན་པ་སྟེ། </a></p>
<img src="components/slides/slide_21.jpg" alt="slide 21">
<p><a data-m="3390040" data-d="2243">དེ་ལྟ་བུའི་ཐེག་པ་</a><a data-m="3392283" data-d="3772">ཆེ་འབྲིང་ཆུང་གསུམ་པོ་ཡོད་པ་དེ་དག་གི་རྒྱུ་མཚན་ཀྱང་། </a><a data-m="3396055" data-d="5473">གང་ཟག་གི་བདག་མེད་ཙམ་རྟོགས་པར་འགྱུར་བ་ཉན་ཐོས་ཀྱི་ཐེག་པ་ཞེས་བྱ་བ་སྟེ། </a><a data-m="3401528" data-d="7478">རྟོགས་པ་དང་། ཆོས་ཐམས་ཅད་གང་ཟག་དང་ཆོས་གཉིས་ཀའི་བདག་མེད་རྟོགས་པར་འགྱུར་བའི་བྱང་ཆུབ་སེམས་པའི་ཐེག་པ་དང་། </a><a data-m="3409006" data-d="8341">ཆོས་ཐམས་ཅད་བདེན་གཉིས་དབྱེར་མེད། བདེན་པ་གཉིས་བླང་དོར་དུ་མི་ལྟ་བ་དབྱེར་མེད་དུ་རྟོགས་པའི་ལྟ་བས་ཁྱད་པར་དུ་བྱས་པ་གསང་སྔགས་རྡོ་རྗེའི་ཐེག་པ་ཡིན་པ་མཐོང་ནས། </a><a data-m="3417347" data-d="4111">དེ་ཐོག་མར་དེ་གསུམ་ཀ་ལྟ་བ་རྣམ་པར་དག་པའི་ཚུལ་གཏན་ལ་ཕབ་ནས། </a><a data-m="3421458" data-d="3960">ལྟ་བ་དེའི་རྩིས་ཟིན་པའི་སྒོ་ནས་སྤྱོད་པ་རྣམ་པར་དག་པ་ལ་</a><a data-m="3425418" data-d="2393">བསླབ་པར་བྱ་སྟེ། མདོ་སྡུད་པ་ལས། </a><a data-m="3427811" data-d="3669">སྦྱིན་པ་སྦྱིན་པའི་སྔོན་དུ་འགྲོ་བ་ཤེས་རབ་སྟེ། །ཞེས་ལ་སོགས་པ་</a><a data-m="3431480" data-d="2059">ཤེས་རབ་ཀྱི་ཕ་རོལ་ཏུ་ཕྱིན་པ་</a><a data-m="3433539" data-d="1849">གཞན་ཐམས་ཅད་ཀྱི་སྔོན་དུའང་</a></p>
<img src="components/slides/slide_22.jpg" alt="slide 22">
<p><a data-m="3435388" data-d="5196">ཤེས་རབ་ཉིད་འགྲོ་དགོས་པར་བསྟན་པ་</a><a data-m="3440584" data-d="2529">ཉིད་དང་། སློབ་དཔོན་འཕགས་པས་ཀྱང་། </a><a data-m="3443113" data-d="3198">ཚུལ་ཁྲིམས་ལས་ནི་ཉམས་སླ་ཡི། །ལྟ་ལས་དེ་ལྟ་མ་ཡིན་ནོ། །</a><a data-m="3446311" data-d="1701">ཚུལ་ཁྲིམས་ལས་ནི་མཐོ་རིས་དང་། །</a><a data-m="3448012" data-d="1698">ལྟ་ལས་གོ་འཕང་མཆོག་དུ་འགྱུར། །</a><a data-m="3449710" data-d="5158">ཞེས་པ་དེ་ཐར་པ་དང་ཐམས་ཅད་མཁྱེན་པའི་གོ་འཕང་མ་ནོར་བ་འཐོབ་བྱེད་ཀྱི་རྩ་བ་འདི་གང་ཡིན་ཟེར་ན། </a><a data-m="3454868" data-d="1310">ལྟ་བ་འདི་ཡིན་རྒྱུ་རེད། </a><a data-m="3456178" data-d="4125">ལྟ་བ་རྣམ་པར་དག་པ་ཞིག་བྱུང་ན། ཐེག་པ་ཆེན་པོའི་ལམ་མིང་དང་དོན་མཚུངས་པ་</a><a data-m="3460303" data-d="1195">མངོན་སུམ་དུ་འོང་གི་རེད། </a><a data-m="3461498" data-d="1966">ལྟ་བ་རྣམ་པར་དག་པ་མ་བྱུང་ན། </a><a data-m="3463464" data-d="3116">ཁ་ཡིས་ཐེག་པ་ཆེན་པོ་ཟེར་ན། དོན་གྱི་ཐེག་པ་ཆེན་པོ་</a><a data-m="3466580" data-d="4224">འགྲོ་ཡི་མ་རེད། ཐར་ལམ་འཐོབ་བྱེད་ཀྱི་ལྟ་བའི་མཐར་ཐུག་པའི་ལམ་དེ། </a><a data-m="3470804" data-d="4057">ལྟ་བ་ཡིན་པས་ན། འདི་རྒྱུ་མཚན་དང་བཅས་ཏེ་གསུངས་པའི་ཕྱིར་རོ། །ཞེས་སོ། །</a></p>
<img src="components/slides/slide_23.jpg" alt="slide 23">
<p><a data-m="3474861" data-d="3271">ད་གཉིས་པ་ལྟ་བ་རྣམ་པར་དག་པ་དངོས་བཤད་པ་ལ་གཉིས་ཏེ། </a><a data-m="3478132" data-d="1615">ལྟ་བ་རྣམ་པར་དག་པ་དང་། </a><a data-m="3479747" data-d="2392">སྤྱོད་པ་རྣམ་པར་དག་པར་བྱ་བའི་ཚུལ་ལོ། །</a><a data-m="3482139" data-d="5033">དེ་ལ་ཡང་དང་པོ་ལྟ་བ་རྣམ་པར་དག་སོང་ན། ལྟ་བ་འདིས་སྤྱོད་པ་དེ་ཡང་རྣམ་པར་མ་དག་ན། </a><a data-m="3487172" data-d="5484">སྤྱོད་པ་དུས་ཚོད་དང་འབྲེལ་བ་ཞེས་བྱ་བ་དེ། རང་གི་རྒྱུད་ཚོད་ལ་དཔག་པའི་སྤྱོད་པ་བྱེད་མ་ཤེས་ན། </a><a data-m="3492656" data-d="2594">ལྟ་བ་འདི་ཡར་བོགས་བྱེད་དགོས་རྒྱུ་རེད་དུས། </a><a data-m="3495250" data-d="1357">ལྟ་བ་བོགས་ཉིད་བྱེད་དང་། </a><a data-m="3496607" data-d="3897">ལྟ་བའི་གེགས་ལས་གྲོལ་བ་ཐམས་ཅད་སྤྱོད་པས་བྱེད་དགོས་པའི་ཕྱིར་དགོས་པ་ཡིན། </a><a data-m="3500504" data-d="3194">དེ་ནས་དེའི་ནང་ནས་དང་པོ་ཐར་པ་འཐོབ་བྱེད་ཀྱི་ལམ་</a><a data-m="3503698" data-d="4455">མ་ནོར་བ་ཚུལ་བཞིན་དུ་བསྟན་པར་བྱེད་པ་ལྟ་བ་རྣམ་པར་དག་པ་བཤད་པ་དེ་ལའང་། </a><a data-m="3508153" data-d="2439">གང་ཟག་གི་བདག་མེད་གཏན་ལ་འབེབས་པ་དང་། </a><a data-m="3510592" data-d="2803">ཆོས་ཀྱི་བདག་མེད་གཏན་ལ་འབེབས་ཚུལ་གཉིས་ཡོད་པའི་ནང་ནས། </a><a data-m="3513395" data-d="3664">དང་པོ་གང་ཟག་གི་བདག་མེད་པ་འདི་ཉིད་</a><a data-m="3517059" data-d="3159">གཏན་ལ་འབེབས་པར་བྱ་བའི་ཕྱིར་དུ་</a><a data-m="3520218" data-d="1867">དེ་ཉིད་བསྟན་པར་བྱེད་པ་སྟེ། </a><a data-m="3522085" data-d="3351">དེ་ཇི་ལྟར་གཏན་ལ་འབེབས་པའི་ཚུལ། གང་ཡིན་ཞེས་ན། </a><a data-m="3525436" data-d="3463">ཐོག་མར་ལྷན་སྐྱེས་ཀུན་བརྟགས་ཀྱི། །</a><a data-m="3528899" data-d="4841">བདག་དེ་རིགས་པས་རྣམ་དཔྱད་ན། །གཅིག་དང་དུ་མའི་རང་བཞིན་གྱིས། །གྲུབ་པའི་དངོས་པོ་རྙེད་མི་འགྱུར། །</a><a data-m="3533740" data-d="6481">བདག་གིར་གཟུང་བའི་ཡུལ་འདི་ཡང་། །རགས་དང་ཕྲ་བའི་ཕྱོགས་ཀྱི་ཆས། །བཤིག་ན་རང་རང་འདོགས་བྱེད་ལ། །རྟོག་པས་བརྟགས་པ་ཙམ་དུ་ཟད། །</a><a data-m="3540221" data-d="2141">ཞེས་པ་ལ་སོགས་པས་བསྟན་པ་སྟེ། </a></p>
<img src="components/slides/slide_24.jpg" alt="slide 24">
<p><a data-m="3542362" data-d="2967">དེ་ཡང་ལྟ་བ་རྣམ་པར་དག་པ་ཞེས་པ་དེ་ལ། </a><a data-m="3545329" data-d="2416">ད་ལྟ་ང་ཚོ་སོ་སོའི་སྐྱེ་བོའི་རྒྱུད་ཀྱི་</a><a data-m="3547745" data-d="2113">སེམས་ཀྱི་རྣམ་རྟོག་འདི་གང་ཡིན་ཟེར་ན། </a><a data-m="3549858" data-d="2288">འཁྲུལ་སྣང་འབའ་ཞིག་ལ་བདེན་པར་བཟུང་བསྡད་དུས། </a><a data-m="3552146" data-d="3599">དེ་འཁྲུལ་སྣང་དེ་ཕར་འཇིག་བྱེད་ལ། ལྟ་བ་རྣམ་པར་དག་པ་ཞིག །</a><a data-m="3555745" data-d="6252">དེ་འཁྲུལ་སྣང་ཕར་འཇིག་པར་བྱེད་པ་ལ། ཇི་འདྲ་དགོས་ཟེར་ན། ད་ལྟ་ང་བསམ་བདག་ཏུ་བཟུང་བའི་ཡུལ་འདི་གང་ཡིན་ཟེར་ན། </a><a data-m="3561997" data-d="3299">ཕུང་པོ་འཇིག་པའི་ཚོགས་ལ་ལྟ་བའི་རི་བོ་ཉི་ཤུ་དང་ནི། </a><a data-m="3565296" data-d="5277">ཕྱི་རོལ་མུ་སྟེགས་པའི་ལུགས་སྲོལ་གྱི་རྟག་པ་དང་ཆད་པར་ལྟ་བ་ལ་སོགས་པ་ལྟ་ལོག་སུམ་བརྒྱ་དྲུག་ཅུ་སྟེ། </a><a data-m="3570573" data-d="5588">དེ་ཐམས་ཅད་འཇིག་རྟེན་ན་ལྟ་བ་རྣམ་པར་མ་དག་པ་གང་ཇི་སྙེད་མཆིས་པ་དེ་ཐམས་ཅད། </a><a data-m="3576161" data-d="2177">དེ་ལྟ་བ་རྣམ་པར་མ་དག་པའི་སྟོབས་ཀྱིས་</a><a data-m="3578338" data-d="2434">སྤྱོད་པ་ཆོས་དང་མཐུན་པ་ཙམ་དུ་སྤྱོད་ནའང་། </a><a data-m="3580772" data-d="2120">ལྟ་བ་དེ་ནོར་འཁྲུལ་འགྲོ་ཚར་དུས། དེ་</a><a data-m="3582892" data-d="3454">ཐམས་ཅད་མཁྱེན་པའི་ལམ་ཡང་དག་པ་འཐོབ་རྒྱུ་མ་རེད་དུས། </a><a data-m="3586346" data-d="2948">དེ་ལྟ་བ་ངན་པ་ཐམས་ཅད་ཀྱི་ཕྱི་མོར་གྱུར་པ་</a><a data-m="3589294" data-d="1977">ལྟ་ལོག་སུམ་བརྒྱ་དྲུག་ཅུ་ཡིན་ནའང་འདྲ། </a><a data-m="3591271" data-d="2688">འཇིག་ཚོགས་ལ་ལྟ་བའི་རི་བོ་ཉི་ཤུ་ཡིན་ནའང་འདྲ། འདི་</a><a data-m="3593959" data-d="2906">ལྟ་བ་ཐམས་ཅད་ཀྱི་རྩ་བ་འདི་གང་ཡིན་ཟེར་ན། </a><a data-m="3596865" data-d="2692">དེ་དཔལ་ལྡན་ཟླ་བས། དང་པོར་ང་ཞེས་བདག་ལ་ཞེན་གྱུར་ཅིང་། །</a><a data-m="3599557" data-d="3588">བདག་གི་འདི་ཞེས་དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །</a><a data-m="3603145" data-d="2153">འགྲོ་ལ་སྙིང་རྗེ་གྱུར་གང་དེ་ལ་འདུད། །</a><a data-m="3605298" data-d="871">གསུང་རྒྱུ་དེ་རེད་དུས་</a><a data-m="3606169" data-d="1824">གང་ཟག་གི་བདག་ཏུ་འཛིན་པ་འདི་རེད། </a><a data-m="3607993" data-d="3117">དེ་གང་ཟག་གི་བདག་ཟེར་མཁན་ཞིག་གཏན་ནས་གྲུབ་པ་ཡོད་མ་རེད། </a><a data-m="3611110" data-d="4354">གྲུབ་པ་མེད་ནའང་འཁྲུལ་པའི་བློ་ཡིས་གྲུབ་པར་ཡོད་པ་ཞིག་ལ་བཟུང་བ་རེད། </a><a data-m="3615464" data-d="2210">འདི་བཟུང་བ་འདི་ཉིད་དགག་པར་བྱ་སྟེ། </a><a data-m="3617674" data-d="1412">དེ་ག་རེད་ཟེར་ན། </a><a data-m="3619086" data-d="4205">སེམས་ཅན་ཐམས་ཅད་ལ་རང་རང་གི་ངའོ་སྙམ་པ་ཡི་</a><a data-m="3623291" data-d="4379">ལྷན་སྐྱེས་ཀྱི་བདག་ཟེར་དུས། སེམས་ཀྱི་ཆོས་ཉིད་དེ་དང་མཉམ་དུ་སྐྱེས་བསྡད་ཡོད་པའི་ཕྱིར་ན། </a><a data-m="3627670" data-d="2159">དེ་ལྷན་སྐྱེས་ཞེས་བྱ་བ་དེ་དང་། </a><a data-m="3629829" data-d="1874">དེ་ཕྱི་རོལ་མུ་སྟེགས་པ་རྣམས་ཀྱིས་</a><a data-m="3631703" data-d="2883">གང་ཟག་གི་བདག་དེ་དམིགས་ཡུལ་བྱས་ནས། </a><a data-m="3634586" data-d="4515">དེ་འཇིག་རྟེན་པའི་ཞི་ལྷག་གི་ཏིང་ངེ་འཛིན་དེ་ནང་ནས་ལྟ་བསྡད་དུས། མུ་སྟེགས་པ་རྣམས་ཀྱིས་</a><a data-m="3639101" data-d="3259">དེ་ཉིད་བདག་ཅེ་བྱ་བ་དེའང་། རྟག་པ་དང་། </a><a data-m="3642360" data-d="6695">གཅིག་པུ་དང་། རང་དབང་ཅན་འདི། མུ་སྟེགས་གྲངས་ཅན་པ་རྣམས་ཀྱིས་གཙོ་བོ་དང་། བདག་ཤེས་རིག་གི་སྐྱེས་བུ་ཡོད་པར་ལྟ་བ་ལ་སོགས་པ་</a><a data-m="3649055" data-d="3422">འདོད་པའི་དེ་ཀུན་བརྟགས་ཀྱི་བདག་ཟེར་དུས། </a><a data-m="3652477" data-d="3263">སྔོན་ནས་ང་བསམ་རྒྱུ་ཡི་བདག་འཛིན་ཞིག་ཡོད་པ་དེའི་སྟེང་དུ། </a><a data-m="3655740" data-d="2118">དེ་ལས་ཡོད་པ་དང་མེད་པ་ལ་སོགས་</a><a data-m="3657858" data-d="1615">མང་པོ་ཞིག་སྒྲོ་བཏགས་པ་དེ། </a><a data-m="3659473" data-d="3102">དེ་གྲུབ་མཐའ་ཡིས་བཏགས་བཞག་པའི་ཀུན་བརྟགས་ཀྱི་བདག་དེ་དག །</a></p>
<img src="components/slides/slide_25.jpg" alt="slide 25">
<p><a data-m="3662575" data-d="3707">དེ་ནང་པ་སངས་རྒྱས་པས་ཡང་དག་པའི་རིགས་པས་རྣམ་པར་དཔྱད་དེ་</a><a data-m="3666294" data-d="1628">ཞུགས་པར་འགྱུར་བ་ཡིན། </a><a data-m="3667922" data-d="3321">ཞུགས་པར་འགྱུར་བའི་ཚེ་ན། དེ་དཔྱད་མི་བཟོད་པ་ཡིན་རྒྱུ་རེད་དུས། </a><a data-m="3671243" data-d="3774">དེ་རང་བཞིན་གྱི་བདག་ཟེར་མཁན་ཅིག་དངོས་པོ་དང་མཚན་མ་གྲུབ་པ་ཡོད་ན། </a><a data-m="3675017" data-d="2844">ད་ལྟ་འཇིག་ཚོགས་ལ་ལྟ་བའི་རི་བོ་ཉི་ཤུ་འདི་</a><a data-m="3677861" data-d="3266">ཕུང་པོ་ལ་འཛིན་པ་རེད་དུས། དེ་ཕུང་པོ་ལྔ་པོ་རེ་རེ་བཞིན། </a><a data-m="3681127" data-d="1127">ལྷན་ཅིག་ཏུ་བྱས་དུས། </a><a data-m="3682254" data-d="2735">ཕུང་པོ་ཞེས་པ་དང་ལྷན་ཅིག་ཏུ་ཚོགས་པའི་དོན་རེད་དུས། </a><a data-m="3684989" data-d="3056">དེ་ཕུང་པོ་ལྔ་པོ་ལྔ་ཀ་ལ་བདག་ཏུ་བཟུང་བ་ཡིན་དང་། </a><a data-m="3688045" data-d="3371">དེའི་ནང་ནས་གཟུགས་ལྟ་བུ་ཕུང་པོ་གཅིག་ལ་བདག་ཏུ་བཟུང་བ་ཡིན། </a><a data-m="3691416" data-d="3495">དེ་བདག་ཏུ་བཟུང་རྒྱུ་ཡི་སེམས་དེ་ཡང་། </a><a data-m="3694911" data-d="4123">རྡོག་རྡོག་ཅིག་ཏུ་ཡོད་དམ། </a><a data-m="3699034" data-d="1951">དུ་མ་ཡོད། དེ་</a><a data-m="3700985" data-d="4127">བདག་ཅེས་བྱ་བ་དེ། འདས་མ་འོངས་ད་ལྟ་དུས་གསུམ་གྱིས་ཇི་ལྟར་གྲུབ། </a><a data-m="3705112" data-d="2029">ཡང་ནས་ཡང་དུ་དཔྱད་དུས་</a><a data-m="3707141" data-d="4066">དེ་དངོས་གནས་དཔྱད་བཟོད་པ་ཞིག་ཡིན་ན། འདི་རེད་བསམ་རྒྱུ་གྲུབ་མཐའ་ཞིག་དགོས་ལ། </a><a data-m="3711207" data-d="2413">དེ་གྲུབ་མཐའ་མེད་པའི་ཚུལ་ཇི་ལྟ་བུ་ཞིག་ཡིན་ན་</a><a data-m="3713620" data-d="3397">བདག་གཅིག་ཏུ་གྲུབ་ན། ཕུང་པོ་ལྔ་ཡོད་པ་བཞིན་དུ་</a><a data-m="3717017" data-d="2433">དེ་ཕུང་པོ་ལྔ་སྤྱི་ལ་བདག་ཏུ་འཛིན་པ་ཡིན་དུས། </a><a data-m="3719450" data-d="1948">བདག་ཀྱང་ལྔ་ཡོད་པར་འགྱུར་བ་དང་། </a><a data-m="3721398" data-d="4446">དེ་བདག་གཅིག་རེད་ཚར་ན་ཕུང་པོ་ལྔ་ཡི་དམ་བཅའ་འདི་ཉམས་འགྲོ་རྒྱུ་རེད་དུས། ཡོད་པ་དང་། </a><a data-m="3725844" data-d="2798">དེ་བདག་དང་ཕུང་པོ་ཞེས་བྱ་བ་དེ་ཡང་། </a><a data-m="3728642" data-d="2881">དང་དུ་བླང་བར་བྱ་བའི་ཡུལ་ཇི་ལྟར་ཡིན། </a><a data-m="3731523" data-d="2747">དེ་ལེན་པ་པོ་གང་ཡིན། <span class="unsure">དཔེར་ན་ནི།</span></a><a data-m="3734270" data-d="3189">དེ་ཕུང་པོ་ལྔ་ཞེས་བྱ་བའི་བླང་བྱ་ལ་བདེན་གྲུབ་ཡོད་མེད། </a><a data-m="3737459" data-d="6931">དེ་ལེན་པ་པོའི་བདག་ཅེས་བྱ་བ་དེ་ཡང་། ག་འདྲ་ཞིག་ཡོད་མེད་དབུ་མའི་རིགས་པས་ལེགས་པར་དཔྱད་ན་མི་འཐད་པར་འགྱུར་བ་དང་། </a><a data-m="3744390" data-d="4857">དེ་ཕུང་པོ་ལྔ་ཡོད་པ་བཞིན་དུ་བདག་ལྔ་ཡོད་རེད་ཟེར། དེ་ལྟ་བུ་ཞེས་གསུངས་ན་ཡང་། </a><a data-m="3749247" data-d="2458">ཕུང་པོ་ལྔ་པོ། དཔེར་ན། </a><a data-m="3751705" data-d="4558">གཟུགས་ནི་དབུ་བ་རྡོས་པ་འདྲ། །ཚོར་བ་ཆུའི་ཆུ་བུར་བཞིན། །ཟེར་ཕར་རིགས་པས་དཔྱད་བཞག་དུས། </a><a data-m="3756263" data-d="1678">ཕུང་པོ་ལྔ་པོ་སོ་སོར་</a><a data-m="3757941" data-d="2401">བསལ་བའི་འོག་ཏུ་</a><a data-m="3760342" data-d="5974">བདག་ཅེས་བྱ་བ་རྫས་གཞན་པ་ཞིག་དེ་ན་ཤུལ་དུ་ལུས་པ་ཡོད་དགོས་པ་ལ། དེ་མེད་པའི་ཕྱིར་ན། </a><a data-m="3766316" data-d="6009">དེ་ཐ་སྙད་དུ་ཕུང་པོ་ལ་བརྟེན་ནས་ང་ཞེས་བཏགས་པ་ཙམ་མ་གཏོགས་དོན་དམ་པར་བདག་ཅེས་བྱ་བ་</a></p>
<img src="components/slides/slide_26.jpg" alt="slide 26">
<p><a data-m="3772325" data-d="4052">རང་བཞིན་གྱིས་གྲུབ་པ་མེད་པའི་ཚུལ་ངེས་པར་བྱས་ཚར་ན། </a><a data-m="3776377" data-d="2666">དེ་ང་དེ་མ་གྲུབ་ན། དེ་ང་ཡིར་འཛིན་པ། </a><a data-m="3779043" data-d="4122">ང་ཡི་མི་ཡིན། ང་ཡི་ཆོས། ང་ཡི་གོས་ཟེར་མཁན་འཚོལ་རྒྱུ་མ་རེད་དུས། </a><a data-m="3783165" data-d="2539">དེ་ངེས་ཤེས་བསྐྱེད་པར་བྱེད་པའི་ཐབས་དེ་ལ། </a><a data-m="3785704" data-d="5396">རྒྱས་པར་བཤད་ན། དབུ་མའི་རིགས་པ་ཡིས་ཚུལ་བཞིན་དུ་དུ་མས་གཏན་ལ་ཕབ་དུས། </a><a data-m="3791100" data-d="3450">བདག་ཡོད་པ་ལ་སྐྱོན་དེ་འདྲ་ཡོད། མེད་པར་འཛིན་པ་ལ་སྐྱོན་དེ་འདྲ། </a><a data-m="3794550" data-d="3299">གཅིག་པུ་ལ་སྐྱོན། ཐ་དད་དུ་འཛིན་པའི་སྐྱོན་ཐམས་ཅད་འདི། </a><a data-m="3797849" data-d="3385">བདག་རང་བཞིན་གྱིས་གྲུབ་པའི་དངོས་པོ་རྙེད་པར་མི་འགྱུར་དུས། </a><a data-m="3801234" data-d="3767">དེ་ང་ཞེས་བདག་ཏུ་འཛིན་པར་བྱེད་པའི་ཡུལ་དེ་གང་རེད་ཟེར་ན། </a><a data-m="3805001" data-d="5470">དེ་ད་ལྟ་དེ་ལས་ཁམས་གསུམ་འཁོར་བར་འཁྱམ་བྱེད་ཀྱི་རྩ་བ་དེ་ང་ཞེས་པ་དེ་ཡིན། </a><a data-m="3810471" data-d="6173">དེ་ལ་འཛིན་པ་འདི་བཤིག་ཐུབ་སོང་ན། བདག་ཅེས་འཛིན་པའི་ཡུལ་མི་གནས་དུས། འཛིན་པ་པོ་སེམས་ཞེས་བྱ་བའང་</a><a data-m="3816644" data-d="2178">ཐ་དད་དུ་གྲུབ་པ་ཡོད་རྒྱུ་མ་རེད་དུས་</a><a data-m="3818822" data-d="3730">དེ་མེད་ཚར་ན། དེ་ནས་བདག་མེད་རྟོགས་པའི་ཤེས་རབ་ཟེར་རྒྱུ་འདི། དངོས་གཞི། </a><a data-m="3822552" data-d="3505">ཐོས་བསམ་སྒོམ་པའི་ཚུལ་གྱིས་རྒྱུད་ལ་སྐྱེ་བར་འགྱུར་རོ། །</a></p>
<img src="components/slides/slide_27.jpg" alt="slide 27">
<p><a data-m="3826057" data-d="5857">་་་བཤད་པར་བྱ་བ་གཞུང་གི་དོན་བཤད་པ་ལའང་། རྒྱས་པར་བཤད་པ་དང་། མདོར་བསྡུས་པ་གཉིས་ཡོད་པའི་ནང་ནས། </a><a data-m="3831914" data-d="2212">དང་པོ་རྒྱས་པར་བཤད་པ་དེ་ལའང་། </a><a data-m="3834126" data-d="4353">རྒྱུ་མཚན་ཉིད་ཐེག་པའི་ལམ་གཙོ་བོར་བསྟན་ཏེ་ཐུན་མོང་ཕ་རོལ་ཏུ་ཕྱིན་པའི་ལམ་དང་། </a><a data-m="3838479" data-d="2947">འབྲས་བུ་གསང་སྔགས་རྡོ་རྗེ་ཐེག་པའི་ལམ་བསྟན་ཏེ་</a><a data-m="3841426" data-d="4873">ཐེག་པ་ཐམས་ཅད་ཀྱི་མཆོག་ཏུ་གྱུར་བ་གསང་སྔགས་ཀྱི་ལམ་བསྟན་པ་གཉིས་ཡོད་པའི་ནང་ནས། </a><a data-m="3846299" data-d="3353">རྒྱུ་མཚན་ཉིད་ཐེག་པའི་ལམ་ཐུན་མོང་དུ་བསྟན་པ་དེ་ལའང་། </a><a data-m="3849652" data-d="3260">ལམ་གྱི་རྩ་བ་དགེ་བའི་བཤེས་གཉེན་ཇི་ལྟར་བསྟེན་པའི་ཚུལ་དང་། </a><a data-m="3852912" data-d="5365">དགེ་བའི་བཤེས་གཉེན་དེ་བསྟེན་ནས། དེས་ཇི་ལྟར་བསླབ་པའི་ལམ་ལ་འགོད་པ་རྣམ་པ་གཉིས་ཡོད་པའི་ནང་ནས། </a><a data-m="3858277" data-d="1862">དང་པོ་དེ་ཉིད་སོང་ཟིན་ཏེ། </a><a data-m="3860139" data-d="2490">གཉིས་པ་དེས་ཇི་ལྟར་བསླབ་པའི་ལམ་ལ་བརྟེན་པ་ལ། </a><a data-m="3862629" data-d="4135">ལམ་སྤྱིར་བསླབ་པའི་ཚུལ་དང་། བྱེ་བྲག་ལ་བསླབ་པའི་ཚུལ་གཉིས་ཡོད་པའི་ནང་ནས། </a><a data-m="3866764" data-d="2992">དང་པོ་ལམ་སྤྱིར་ལ་བསླབ་པ་དེ་ཉིད་སོང་ཟིན་ཏེ། </a><a data-m="3869756" data-d="4988">གཉིས་པ་བྱེ་བྲག་ལ་བསླབ་པ་དེ་ལའང་། ལམ་ཐམས་ཅད་བསླབ་པ་གསུམ་དུ་བསྡུ་བའི་ཚུལ་དང་། </a><a data-m="3874744" data-d="4002">དེ་ཡང་ལྟ་སྤྱོད་གཉིས་ཀྱི་སྒོ་ནས་དག་པར་བྱེད་པའི་ཚུལ་གཉིས་ཡོད་པའི་ནང་ནས། </a><a data-m="3878746" data-d="1688">དང་པོ་དེ་ཉིད་སོང་ཟིན། </a><a data-m="3880434" data-d="2924">གཉིས་པ་ལྟ་སྤྱོད་དག་པ་ལ་བསླབ་པའི་ཚུལ་དེ་ལའང་། </a><a data-m="3883358" data-d="2644">མདོར་བསྟན་པ་དང་། རྒྱས་པར་བཤད་པ་གཉིས་ཡོད་པའི་ནང་ནས། </a><a data-m="3886002" data-d="2550">དང་པོ་མདོར་བསྟན་པ་དེ་ཉིད་སོང་ཟིན་ཏེ། </a><a data-m="3888552" data-d="1710">གཉིས་པ་རྒྱས་པར་བཤད་པ་ལ། </a><a data-m="3890262" data-d="3925">ལྟ་བ་རྣམ་པར་དག་པ་དང་། སྤྱོད་པ་རྣམ་པར་དག་པ་བཤད་པ་གཉིས་ཡོད་པའི་ནང་ནས། </a><a data-m="3894187" data-d="2663">དང་པོ་ལྟ་བ་རྣམ་པར་དག་པ་བཤད་པ་དེ་ལའང་། </a><a data-m="3896850" data-d="2317">གང་ཟག་གི་བདག་མེད་གཏན་ལ་དབབ་པའི་ཚུལ་དང་། </a><a data-m="3899167" data-d="2602">ཆོས་ཀྱི་བདག་མེད་གཏན་ལ་དབབ་པའི་ཚུལ་རེད། དེ་</a><a data-m="3901769" data-d="3549">སྟོན་པ་རྫོགས་པའི་སངས་རྒྱས་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་</a><a data-m="3905318" data-d="3073">བརྒྱད་ཁྲི་བཞི་སྟོང་གསུངས་པ་ཐམས་ཅད། ད་ལྟ་དཔེར་ན། </a><a data-m="3908391" data-d="4611">སྟོན་པ་ཤཱཀྱ་ཐུབ་པ་གཅིག་འདི་ཡིན་ན། ཆོས་འཁོར་རིམ་པ་གསུམ་གྱི་ཚུལ་དུ་བསྐོར་བ་</a><a data-m="3913002" data-d="1608">འདོད་ཀྱི་རེད། </a><a data-m="3914610" data-d="2532">ཆོས་ཀྱི་འཁོར་ལོ་རིམ་པ་གསུམ་དེ་གང་འདྲ་རེད་རེད་ཟེར་ན། </a><a data-m="3917142" data-d="2229">དང་པོ། ཡུལ་ཝ་ར་ཎ་སི་ལས། </a><a data-m="3919371" data-d="3369">བཀའ་དང་པོ་བདེན་པ་བཞི་ཡི་ཆོས་ཀྱི་འཁོར་ལོ་སྐོར་དུས། འདི་ཐེག་པ་</a><a data-m="3922740" data-d="3424">ཉན་ཐོས་དང་རང་རྒྱལ་གྱི་ལམ་གཙོ་བོ་བསྟན་པར་བྱེད་པའི་</a><a data-m="3926164" data-d="2119">དེ་སྡུག་བསྔལ་གྱི་བདེན་པ་ཤེས་པར་བྱ་བ། </a><a data-m="3928283" data-d="1790">ཀུན་འབྱུང་གི་བདེན་པ་སྤང་བར་བྱ་བ། </a><a data-m="3930073" data-d="2419">ལམ་གྱི་བདེན་པ་རྒྱུད་ལ་བསྟེན་པར་བྱ་བ། </a><a data-m="3932492" data-d="3074">འགོག་པའི་བདེན་པ་མངོན་དུ་བྱ་བའི་ཚུལ་གྱིས་བསྟན་པ་རེད། </a><a data-m="3935566" data-d="2198">བཀའ་བར་པ་མཚན་ཉིད་མེད་པའི་ཆོས་འཁོར། </a><a data-m="3937764" data-d="3619">རྣམ་ཐར་སྒོ་གསུམ་གྱིས། སྟོང་ཚུལ་ལ་གཙོ་བོར་བསྟན་ཏེ། </a><a data-m="3941383" data-d="3655">དེ་ཤེར་ཕྱིན་སྟོང་ཕྲག་བརྒྱ་པ་ལ་སོགས་</a><a data-m="3945038" data-d="1306">ཆོས་ཀྱི་འཁོར་ལོ་དེ། </a><a data-m="3946344" data-d="3024">ཡུལ་རྒྱལ་པོའི་ཁབ་བྱ་རྒོད་ཕུང་པོའི་རི་ལ་སོགས་པ་ནས་</a><a data-m="3949368" data-d="3751">གསུངས་པ་དེ་རེད། བཀའ་ཐ་མ་ངེས་དོན་རྣམ་པར་རོལ་བའི་ཆོས་ཀྱི་འཁོར་ལོ། </a><a data-m="3953119" data-d="2801">ལྷ་དང་མི་ཡི་གནས་ཐམས་ཅད་དུ་</a><a data-m="3955920" data-d="4662">སྣང་ཕྱོགས་གཙོ་བོར་བསྟན་ཏེ། འོད་གསལ་བདེ་གཤེགས་སྙིང་པོ་</a><a data-m="3960582" data-d="3239">རྒྱུ་འབྲས་ཐེག་པ་མཚམས་སྦྱོར་གྱི་ཚུལ་དུ་བསྟན་པར་གྱུར་བ་</a><a data-m="3963821" data-d="2792">དེ་རེད། དེ་ལ་མཁས་པ་རྣམས་ཀྱིས་བཞེད་པའི་དབང་དུ་བྱས་ན། </a><a data-m="3966613" data-d="1593">དེ་བཀའ་དང་པོ་དེ། </a><a data-m="3968206" data-d="2068">དྲང་དོན་གྱི་ཚུལ་དུ་བསྟན་པ་དང་། </a><a data-m="3970274" data-d="2747">བཀའ་བར་པ་དང་། ཐ་མ་གཉིས་པོ་དེ་</a><a data-m="3973021" data-d="4119">མཁས་པ་འགའ་ཞིག་གི་གོ་ན། བཀའ་བར་པ་དེ་དྲང་དོན་དང་ངེས་དོན་འདྲེས་མ། </a><a data-m="3977140" data-d="3562">བཀའ་ཐ་མ་དེ་ཉིད་ངེས་དོན་མཐར་ཐུག་གི་ཚུལ་དུའང་བཞེད་པ་རེད། </a><a data-m="3980702" data-d="2244">མཁས་པ་འགའ་ཞིག་གིས་བྱས་ན། </a><a data-m="3982946" data-d="3119">བཀའ་བར་པ་དང་ཐ་མ་གཉིས་ཀ་ངེས་དོན་དུ་བཞེད་པ་རེད་དུས། </a><a data-m="3986065" data-d="1822">མདོར་ན་བཀའ་བར་པའི་སྐབས་ནས་</a><a data-m="3987887" data-d="2131">སོ་སོའི་སྐྱེ་བོ་རྣམས་ཀྱི་རྒྱུད་ལ་</a><a data-m="3990018" data-d="4107">བདེན་པར་འཛིན་པ་འདི་ལྡོག་པའི་ཕྱིར་དུ་ཆོས་ཉིད་སྟོང་པ་ཉིད་གཙོ་བོར་བསྟན་ཏེ། </a><a data-m="3994125" data-d="4877">སྟོང་ཉིད་རྣམ་ཐར་སྒོ་གསུམ་གྱི་རང་བཞིན་བསྟན་པར་གྱུར་བ་འདི་དགོངས་པ་གཙོ་བོ་སྟོན་སོང་བ་དེ་རེད། </a><a data-m="3999002" data-d="2118">དེའི་དགོངས་པ་འགྲེལ་བའི་བསྟན་བཅོས་དེ་ལ། </a><a data-m="4001120" data-d="4625">སྤྱིར་དཔལ་མགོན་འཕགས་པ་ཀླུ་སྒྲུབ་སངས་རྒྱས་གཉིས་པ་ལྟ་བུ་མཛད་པ་རྒྱ་ཆེ་སོང་ལེ་རེད། </a><a data-m="4005745" data-d="3952">ཆོས་འཁོར་རྣམ་པ་གསུམ་དང་མཐུན་པར་གྱུར་བའི་བསྟན་བཅོས་མང་པོ་ཞིག་མཛད་རེད་དུས། </a><a data-m="4009697" data-d="2245">དེའི་ཕྱིར་ན། བཀའ་དང་པོ་བདེན་པ་བཞི་ཡི་</a><a data-m="4011942" data-d="2231">ཆོས་འཁོར་དང་མཐུན་པར་གྱུར་བའི་གཏམ་ཚོགས་མཛད། </a><a data-m="4014173" data-d="8579">བཀའ་བར་པ་རྣམ་ཐར་སྒོ་གསུམ་གྱི་སྟོང་ཕྱོགས་གཙོ་བོར་བསྟན་པར་གྱུར་བ་དབུ་མ་རྩ་བ་དང་། རིགས་པའི་ཚོགས་དང་བཅས་པ་མཛད། </a><a data-m="4022752" data-d="3662">དེ་བཀའ་ཐ་མ་ཡི་དགོངས་པ་གཙོ་བོར་བསྟན་པ་ཡི་བསྟོད་པའི་ཚོགས་</a><a data-m="4026414" data-d="3519">ཐ་མ་བསྟན་པར་མཛད་པ་དེ་འདྲ་རེད་དུས། དེའི་ཕྱིར་ན། དེ་</a><a data-m="4029933" data-d="3244">སྟོང་ཕྱོགས་གཙོ་བོར་<span class="unsure">བསྟན་་་་།</span> སོ་སོའི་སྐྱེ་བོ་རྣམས་ཀྱིས་</a><a data-m="4033177" data-d="4684">བདག་འཛིན་དང་། ཡོད་བསམ་རྒྱུ་ཡི་འཛིན་པ་འདི་ལ་བརྟེན་ཏེ་དེ་ཁམས་གསུམ་འཁོར་བ་འཁྱམས་འོང་བ་རེད། </a><a data-m="4037861" data-d="2566">དེ་ཡོད་པའི་འཛིན་པ་འདི་ཕར་བཤིག་པའི་ཆེད་དུ་</a><a data-m="4040427" data-d="3636">སྟོང་པ་གཙོ་བོར་བསྟན་བཞག་རྒྱུ་རེད་ཟེར། དེ་མིན། སྤྱིར་སྣང་ཕྱོགས་ཀྱི་</a><a data-m="4044063" data-d="3964">སྐུ་དང་ཡེ་ཤེས་ཀྱི་ཆོས། བཀའ་བར་པ་སྐབས་ལ་གཏན་ནས་མ་བསྟན་པ་མ་རེད། </a><a data-m="4048027" data-d="4270">དེ་བཀའ་ཐ་མའི་སྐབས་ཡིན་ན། དེ་བདག་འཛིན་འཛིན་པ་འདི་ཕར་བཤིག་ཚར་བའི་ཞོར་ལ། </a><a data-m="4052297" data-d="3247">སེམས་ལ་སེམས་མ་མཆིས་ཏེ་སེམས་ཀྱི་རང་བཞིན་ནི་འོད་གསལ་བའོ། །</a><a data-m="4055544" data-d="2605">ཞེས་པ་འདི་འོད་གསལ་བའི་ཆ་དེ་གཙོ་བོར་བསྟན། </a><a data-m="4058149" data-d="2209">དེ་ཟག་པ་མེད་པའི་སྐུ་དང་ཡེ་ཤེས་ཀྱི་</a><a data-m="4060358" data-d="3292">ཆོས་རྣམས་མ་ལུས་པ་ཐམས་ཅད་གཙོ་བོར་བསྟན་པར་གྱུར་བ་དེ། </a><a data-m="4063650" data-d="2823">འཕགས་པ་ཐོགས་མེད་ཀྱིས་བྱམས་ཆོས་སྡེ་ལྡ་ཡི་ནང་ནས་</a><a data-m="4066473" data-d="6634">རྒྱུད་བླ་མ་ལ་སོགས་པ་གཙོ་བོར་བསྟན་པས་ཆོས་དང་ཆོས་ཉིད་རྣམ་འབྱེད། དབུས་མཐའ་རྣམ་འབྱེད་ཀྱིས་དེ་གཙོ་བོ་གཏན་ལ་ཕབ་པ་དེ་འདྲ་རེད། </a><a data-m="4073107" data-d="4172">དེ་ཡིན་པའི་ཕྱིར་ན། དེ་ཐམས་ཅད་གང་ཟག་གཅིག་གིས་ཉམས་སུ་ལེན་པའི་དབང་དུ་བཏང་ན། </a><a data-m="4077279" data-d="5315">བཀའ་དང་པོ་བདེན་པ་བཞིའི་ཆོས་འཁོར་དེ་ཉིད། དཔེར་ན། ད་ལྟ་ཐུན་མོང་ཡོངས་གྲགས་ཀྱི་ཆོས་སྐད་དུ་ལྟར་ན། </a><a data-m="4082594" data-d="1862">སྔོན་འགྲོའི་རིམ་པ་ལྟ་བུ་ཅན་ཞིག་རེད། </a><a data-m="4084456" data-d="4510">དེ་ནས། བཀའ་བར་པ་མཚན་ཉིད་མེད་པའི་ཆོས་འཁོར་སྐོར་འོང་བ་འདི། </a><a data-m="4088966" data-d="2511">དཔེར་ན། ད་ལྟ་ཕྱག་ཆེན་དང་རྫོགས་ཆེན་སྒོམ་དུས་ཡང་། </a><a data-m="4091477" data-d="9846">དེ་སེམས་ཀྱི་ངོ་བོ་འབྱུང་གནས་འགྲོ་གསུམ་གྱིས་སྐྱེ་བ་མེད་པ། འགག་པ་མེད་པ། གནས་པ་མེད་པ་གཏན་ལ་ཕབ་དགོས་རྒྱུ་</a><a data-m="4101323" data-d="1098">དེ་གཙོ་བོ་རེད། </a><a data-m="4102421" data-d="2083">དེ་གཏན་ལ་ཕབ་ཟིན་པའི་ཤུལ་དེ་ན། </a><a data-m="4104504" data-d="2248">ཟག་པ་མེད་པའི་ཡོན་ཏན་རྒྱ་མཚོའི་འབྱུང་གནས་</a><a data-m="4106752" data-d="4379">ཁམས་བདེ་བར་གཤེགས་པའི་སྙིང་པོ་ཞེས་བྱ་བ་སེམས་ཅན་ཐམས་ཅད་ལ། ཏིལ་ལ་མར་བཞིན་དུ་ཡོད་པ་</a><a data-m="4111131" data-d="2920">འདིའི་དགོངས་དོན་འདི་གཙོ་བོར་བཀའ་ཐ་མས་བསྟན་འོང་དུས། </a><a data-m="4114051" data-d="6105">བཀའ་ཐ་མ་དེ་གསང་སྔགས་རྡོ་རྗེ་ཐེག་པའི་ལམ་དུ་གཞི་ལམ་འབྲས་གསུམ་བཤད་ན། བཀའ་ཐ་མ་དེ་གཙོ་བོ་མཐུན་ཆེ་སོང་བ་རེད། </a><a data-m="4120156" data-d="1703">ད་བསྔགས་པ་བརྗོད་པ་དེ་འདྲ་རེད། </a><a data-m="4121859" data-d="4678">དེའི་ཕྱིར་ན། དེ་བདག་ཅག་རྣམས་ཀྱིས་ཀྱང་། དང་པོ་དངོས་འཛིན་བདེན་འཛིན་ཁམས་གསུམ་འཁོར་བར་</a><a data-m="4126537" data-d="3219">འཛིན་པ་ཡོད་པ་དེ་ཕར་གཞིག་པར་བྱ་བའི་ཆེད་དུ་</a><a data-m="4129756" data-d="2145">བཀའ་བར་པ་ལ་ཉམས་ལེན་གཙོ་བོར་བཏོན། </a><a data-m="4131901" data-d="3832">དེ་བདེན་འཛིན་འདི། སྐྱེ་མེད། འགག་མེད། གནས་མེད་དུ་གཏན་ལ་ཕབ་ཚར་ན། </a><a data-m="4135733" data-d="3394">དེའི་ཤུལ་གྱི་ཟག་པ་མེད་པའི་སྐུ་དང་ཡེ་ཤེས་ཀྱི་ཆོས་གཏན་ལ་ཕབ་དགོས་ན། </a><a data-m="4139127" data-d="2535">དེ་བཀའ་ཐ་མ་ཡི་དགོངས་པ་འདི་གཙོ་བོར་བཏོན། </a><a data-m="4141662" data-d="3746">དེ་གསང་སྔགས་རྡོ་རྗེ་ཐེག་པའི་ཕྱག་རྫོགས་ཀྱི་ལམ་ལ་ཞུགས་སོང་ན། རིམ་པ་བཞིན་དུ་</a><a data-m="4145408" data-d="3298">མཐར་ཐུག་པ་གཏན་ལ་ཕབ་འོང་ཐུག་འོང་རྒྱུ་རེད་དུས། དེའི་ཕྱིར་ན། </a><a data-m="4148706" data-d="2514">དེ་ལྟར་གཏན་ལ་ཕབ་དགོས་པའི་རྒྱུ་མཚན་འདི་རེད། </a><a data-m="4151220" data-d="1744">དེ་ནས་གཏན་ལ་དབབ་བྱ་དེ་ལའང་། </a><a data-m="4152964" data-d="2498">དེ་ཆོས་ཐམས་ཅད་སྐྱེ་མེད་དུ་གཏན་ལ་ཕབ་དུས། </a><a data-m="4155462" data-d="2935">དེ་ང་ཚོ་འཁོར་བར་འཁྱམ་བྱེད་ཀྱི་རྩ་བ་དེ་གང་རེད་ཟེར་ན། </a><a data-m="4158397" data-d="3297">གང་ཟག་དང་ཆོས་གཉིས་ལ་བདག་ཏུ་འཛིན་པ་འདིས་རྐྱེན་བྱས་རེད་དུས། </a><a data-m="4161694" data-d="2757">དེ་གང་ཟག་གི་བདག་མེད་པ་གཏན་ལ་དབབ་པའི་ཚུལ་</a><a data-m="4164451" data-d="2493">ཁ་སང་མདོར་བསྡུས་པ་ཞིག་ཕུལ་ཟིན་ཏེ། </a><a data-m="4166944" data-d="2132">ད་དེ་རིང་གི་སྐབས་སུ་བབས་པ། གཉིས་པ་</a><a data-m="4169076" data-d="3078">ཆོས་ཀྱི་བདག་མེད་པར་གཏན་ལ་ཕབ་པའི་ཚུལ་དེ་རེད། </a><a data-m="4172154" data-d="3288">དེ་ཆོས་ཀྱི་བདག་མེད་པ་གཏན་ལ་ཕབ་པའི་ཚུལ་དེ་ཉིད་ལའང་། </a><a data-m="4175442" data-d="2849">གཟུང་བ་རང་བཞིན་མེད་པར་གཏན་ལ་ཕབ་པ་དང་། </a><a data-m="4178291" data-d="2309">འཛིན་པ་རང་བཞིན་མེད་པར་གཏན་ལ་ཕབ་པ། </a><a data-m="4180600" data-d="3082">དེ་གཟུང་འཛིན་གཉིས་སུ་མེད་པའི་ཡེ་ཤེས་ཀྱི་ངོ་བོ་དེའང་། </a><a data-m="4183682" data-d="5436">བཀའ་བར་པ་ཡི་སྟོང་ཕྱོགས་དང་། བཀའ་ཐ་མ་ཡི་འོད་གསལ་བའི་ཕྱོགས་གཉིས་ཀྱང་། </a><a data-m="4189118" data-d="1745">སོ་སོ་འགལ་འདུ་མ་རེད། </a><a data-m="4190863" data-d="1615">དེ་སྟོང་ཉིད་ཀྱི་རང་བཞིན་</a><a data-m="4192478" data-d="4421">མཐར་ཐུག་དེ་གཏན་ལ་ཕབ་ན། སྟོང་ཉིད་ཀྱི་གཤིས་རང་བྱུང་འོད་གསལ་ལ་གཏན་ལ་ཕབ་དགོས་རྒྱུ་རེད། </a><a data-m="4196899" data-d="4369">འོད་གསལ་གྱི་མདངས་དེའང་། དངོས་པ་མཚན་མར་གྲུབ་པ། ཕྱི་རོལ་མུ་སྟེགས་པའི་</a><a data-m="4201268" data-d="3276">ཟ་བོ་རྟག་དངོས་བྱེད་པོ་མིན་པའི་བདག་ལྟ་བུ་ཅན་ཞིག་མ་རེད། </a><a data-m="4204544" data-d="3729">བསམ་གྱིས་མི་ཁྱབ་པའི་ཆོས་དབྱིངས་སྒྲོ་འདོགས་སོ་གཉིས་དང་བྲལ་བའི་འོད་གསལ་གྱི་མདངས། </a><a data-m="4208273" data-d="3280">ཟག་པར་མེད་པའི་སྐུ་དང་ཡེ་ཤེས་ཀྱི་ངོ་བོ་གཏན་ལ་ཕབ་འོང་རྒྱུ་རེད་དུས། </a><a data-m="4211553" data-d="2292">དེའི་ཕྱིར་ན་གཏན་ལ་ཕབ་པ་དེ་འདི། </a><a data-m="4213845" data-d="2786">དེ་གཉིས་ཟུང་འཇུག་གི་ཚུལ་དུ་གཏན་ལ་ཕབ་དགོས་རེད། </a><a data-m="4216631" data-d="4611">དེའི་ཕྱིར་ན། ཟུང་འཇུག་གི་ཚུལ་དུ་གཏན་ལ་ཕབ་པ་འདི་ནང་ནས། ད་གཟུང་བ་རང་བཞིན་མེད་</a><a data-m="4221242" data-d="2802">ཆོས་ཀྱི་བདག་མེད་པ་གཙོ་བོ་ཕབ་པ་ལ། གཟུང་བ་</a><a data-m="4224044" data-d="4014">རང་བཞིན་མེད་པ་གཏན་ལ་ཕབ་པ་དང་། འཛིན་པ་རང་བཞིན་མེད་པ་གཏན་ལ་ཕབ་པ། </a><a data-m="4228058" data-d="2086">གཉིས་མེད་ཀྱི་ཡེ་ཤེས་གཏན་ལ་ཕབ་པ། </a><a data-m="4230144" data-d="1794">དེ་འཛིན་པ་ཐམས་ཅད་</a><a data-m="4231938" data-d="3771">བཀག་པའི་ཚུལ་དང་རྣམ་པ་བཞི་ཡོད་པའི་ནང་ནས། དང་པོ་</a><a data-m="4235709" data-d="4502">གཟུང་བ་རང་བཞིན་མེད་པ་གཏན་ལ་ཕབ་པར་འགྱུར་བའི་ཚུལ་བཤད་པ་</a><a data-m="4240211" data-d="5622">དེ་རེད་དུས། དེ་ནས་ཡང་། </a><a data-m="4245833" data-d="5132">ཡུལ་འདི་ཡང་། །རགས་དང་ཕྲ་དང་ཕྱོགས་ཀྱི་ཆས། །བཤིག་ན་རང་རང་འདོགས་བྱེད་ལ། །</a><a data-m="4250965" data-d="1720">རྟོག་པས་བཏགས་པ་ཙམ་དུ་ཟད། །</a><a data-m="4252685" data-d="1364">ཞེས་སྨོས་པ་ཡིན་ཏེ། </a></p>
<img src="components/slides/slide_28.jpg" alt="slide 28">
<p><a data-m="4254049" data-d="5059">དེ་ཡང་དཔེར་ན། དེ་བདག་ཅག་ཐམས་ཅད་ཀྱིས་ང་བསམ་རྒྱུ་ཞིག་གི་འཛིན་པ་ཡོད་པ་དེ། </a><a data-m="4259108" data-d="2179">དེ་ང་བསམ་ས་ཡི་འཛིན་པ་དེ། </a><a data-m="4261287" data-d="1867">གཟུང་བའི་ཡུལ་ཅིག་ཡོད་དགོས་རྒྱུ་རེད་དུས། </a><a data-m="4263154" data-d="1888">དེ་གཟུང་བའི་ཡུལ་འདི་གང་འདི་འདི་ཟེར་ན། </a><a data-m="4265042" data-d="1705">བདག་དེ་ཉིད་ཀྱི་གཟུང་བའི་ཡུལ་</a><a data-m="4266747" data-d="2485">ཕྱི་སྣོད་ཀྱི་འཇིག་རྟེན། དེ་རི་བྲག་</a><a data-m="4269232" data-d="1953">རྩི་ཤིང་ནགས་ཚལ་དང་བཅས་པ་དེ་དང་། </a><a data-m="4271185" data-d="2335">ནང་བཅུད་ཀྱི་སེམས་ཅན་དེ་ཁམས་གསུམ་གྱི་</a><a data-m="4273520" data-d="4114">སྐྱེ་འགྲོ་ཐམས་ཅད་དང་། དེའི་བར་ལམ་ནས་དེ་</a><a data-m="4277634" data-d="4620">སེམས་ཅན་ཐམས་ཅད་ཀྱི་རྒྱུད་ལ་ཡོད་པའི་ཕུང་པོ་ལྔ་དང་། ཁམས་བཅོ་བརྒྱད་ལ་སོགས་</a><a data-m="4282254" data-d="1563">ཡུལ་ཇི་སྙེད་པ་ཐམས་ཅད་</a><a data-m="4283817" data-d="2103">དེ་གསལ་བར་མཐོང་བར་འགྱུར་བ་དེ། </a><a data-m="4285920" data-d="2580">དེ་མེད་པ་གསལ་སྣང་ཟེར། དཔེར་ན་མིག་བཙིར་བཞག་ན་</a><a data-m="4288500" data-d="2982">ཟླ་བ་གཉིས་ཤར་བ་ལྟར་དུ་ཀུན་རྫོབ་ཀྱི་སྣང་བ་འདི་ཐམས་ཅད་</a><a data-m="4291482" data-d="4163">སྣང་བསྡད་ཀྱི་རེད་དེ། སྣང་བ་ཙམ་དུ་མ་བརྟགས་མ་དཔྱད་པ་བྱས་བཞག་ན། </a><a data-m="4295645" data-d="3810">འཇིག་རྟེན་གྱི་སྣང་ངོ་རུ། རྒྱུ་དང་འབྲས་བུ་ཇི་ལྟར་འབྲེལ་བ་དོན་བཞིན་དུ་</a><a data-m="4299455" data-d="3033">དོན་བྱེད་ནུས་ཀྱི་རེད། རྟེན་འབྲེལ་བསླུ་བ་མེད་པའི་བདག་ཉིད་རེད་དེ། </a><a data-m="4302488" data-d="5128">རིགས་པས་དཔྱད་བཞག་ན་རྒྱུ་དང་འབྲས་བུ་དངོས་གནས་བདེན་པར་གྲུབ་པ་གཅིག་ཀྱང་ཡོད་རྒྱུ་མ་རེད་དུས། </a><a data-m="4307616" data-d="3158">དེའི་ཕྱིར་ན། ཇི་སྙེད་པ་གསལ་བར་མཐོང་བར་སྣང་ཡང་། </a><a data-m="4310774" data-d="3673">དེ་རགས་པ་རི་དང་། ར་བ། ཁང་ཁྱིམ་ལ་སོགས་པ་འདིར་བསམ་ན། </a><a data-m="4314447" data-d="3397">མཐར་རིགས་པས་ངོ་མ། ད་ལྟ་མངོན་སུམ་ཚད་མས་དཔྱད་ཐུབ་རྒྱུ་རེད་དུས། </a><a data-m="4317844" data-d="1021">རྡུལ་ཕྲན་འདི་དཔྱད། </a><a data-m="4318865" data-d="2689">དེ་ནས་རྡུལ་ཕྲན་སྟེང་དུ་ཐམས་ཅད་</a><a data-m="4321554" data-d="2702">ལྷན་ཅིག་ཏུ་འདུས་པར་གྱུར་པ་འདི། རྡུལ་ཕྲན་འདིའང་</a><a data-m="4324256" data-d="5154">ཤར་ལྷོ་ནུབ་བྱང་ཕར་བསལ་བཞག་ན། དེ་རི་ཞེས་བྱ་བ་ཆེན་པོ་ཡོད་པ་འདིའང་རྡུལ་ཕྲན་རེད་ཚར་ནས་</a><a data-m="4329410" data-d="2180">རྡུལ་ཕྲན་ནས་རྡུལ་ཕྲན་རེད་དུས། འདིར་འགྲོ་རྒྱུ་རེད། </a><a data-m="4331590" data-d="2746">རྡུལ་ཕྲན་དེའང་དེ་ཉན་ཐོས་ལྟ་བུ་ཡིན་ན། </a><a data-m="4334336" data-d="2453">ཕྲ་བ་རྡུལ་ཕྲན་ཆ་མེད་ཟེར་མཁན་ཅིག་</a><a data-m="4336789" data-d="2412">ཆ་མེད་པ་ཡི་གཅིག་ཡོད་རེད་གསུངས་རེད་དེ། </a><a data-m="4339201" data-d="2795">དེ་ཟ་བ་རྡུལ་ཕྲན་ཆ་མེད་ཡིན་ཁ་བྱས་ནའང་། </a><a data-m="4341996" data-d="1631">ཕྲ་བ་རྡུལ་ཕྲན་ཆ་མེད་དེ་ལ། </a><a data-m="4343627" data-d="3549">དེ་ཤར་ལྷོ་ནུབ་བྱང་གི་ཕྱོགས་ཆ་མེད་ན་ཆ་མེད་ཐམས་ཅད་ཕྱོགས་གཅིག་ཏུ་</a><a data-m="4347176" data-d="935">འཕྲད་ལོ་ཡི་མ་རེད། </a><a data-m="4348111" data-d="2872">ཕྱོགས་ཆ་ཡོད་ཚར་ན་ཆ་མེད་ཀྱི་དམ་བཅའ་ཉམས་འགྲོ་རྒྱུ་རེད་དུས། </a><a data-m="4350983" data-d="3268">དེའི་ཕྱིར་ན། རྡུལ་ཕྲན་ཆ་མེད་དུ་མ་འདུས་པ་ལས་བྱུང་བ་དང་། </a><a data-m="4354251" data-d="3473">རྡུལ་ཕྲན་ཆ་མེད་དེའང་ཕྱོགས་བཞི་སྟེང་འོག་གཉིས་ཀྱི་ཆ་ཕྱེ་བས་</a><a data-m="4357724" data-d="5117">དེ་ཕན་ཚུན་འབྱར་ཆ་མེད་ན། རྡུལ་ཕྲན་རགས་པ་ཆ་མེད་རེད་ཚར་འོང་དུས། དཔེར་ན་ནམ་མཁའ་སྟོང་པ་ཞིག་གི་</a><a data-m="4362841" data-d="3400">ཤར་ལྷོ་ནུབ་བྱང་། རི་ར་བ་ཁང་ཁྱིམ་ཕྱེ་ལོ་ཡི་མ་རེད་དུས། </a><a data-m="4366241" data-d="3185">དེ་ལྟ་བུ་ཕྱེ་མི་ལོ་བས་རགས་པ་བརྩམ་པར་མི་ནུས་ཤིང་། </a><a data-m="4369426" data-d="2552">དེ་ཆ་ཤས་དྲུག་ཡོད་རྡུལ་ཕྲན་ལ་ཡོད་ཚར་ན། </a><a data-m="4371978" data-d="2649">རྡུལ་ཕྲན་ཆ་མེད་ཀྱི་དམ་བཅའ་ཉམས་པར་འགྱུར་བས་ན། </a></p>
<img src="components/slides/slide_29.jpg" alt="slide 29">
<p><a data-m="4374627" data-d="1941">དེ་ལྟ་བུའི་རྡུལ་ཕྲན་ཆ་མེད་བསམ་རྒྱུ་</a><a data-m="4376568" data-d="4384">འདི་ཕྱི་ཡི་ཡུལ་གྱི་སྣང་བ་དེ་ཐམས་ཅད་རྡུལ་ཕྲན་ཆ་མེད་དུ་བཤིག་བཞག་དུས་འདིའང་། རིགས་པས་བཤིགས་ན་</a><a data-m="4380952" data-d="3892">དེ་ཆོས་རང་རང་ལ་དེ་དང་དེར་འདོགས་བྱེད་ཀྱི་མཚན་ཉིད་ལ་རྟོག་པས་</a><a data-m="4384844" data-d="3519">ཕར་བཏགས་པ་ཟེར། རྟོག་པ་ཡིས་ཆ་མེད་ཅེས་སྒྲོ་བཏགས་པ་ཞིག་རེད་མ་གཏོགས། </a><a data-m="4388363" data-d="2891">དོན་རང་ངོས་ནས་གྲུབ་པ་རྡུལ་ཙམ་ཡང་མེད། </a><a data-m="4391254" data-d="2997">དེ་མེད་པའི་ཚུལ། དཔེར་ན་ཀ་བ་ལྟ་བུ་ལ་ཡང་། </a><a data-m="4394251" data-d="3791">དེ་ནས། ཀ་བ་ཡིས་གདུང་མ་ཡར་འདེགས་པའི་དོན་བྱེད་ནུས་ཀྱི་རེད་དེ། </a><a data-m="4398042" data-d="1303">ཀ་བ་ཁོ་རང་བྱས་ན། </a><a data-m="4399345" data-d="4942">དེ་ཤིང་ཞིག་རེད། ཤིང་དེ་ལ་པགས་པ་དང་ཡལ་ག་ལོ་མ་ཐམས་ཅད་ཕར་ཚུར་ཕྱེ། </a><a data-m="4404287" data-d="3556">སྡོང་པོ་རྡོག་རྡོག་ཅིག་ཡོད་ན་དེའང་རྡུལ་ཕྲན་ཆ་མེད་ཀྱི་བར་དུ་ཕྱེ་ན། </a><a data-m="4407843" data-d="5066">ཀ་བ་མ་གྲུབ་པའི་སྔ་ལོགས་ནས། དེ་ལྗོན་པའི་དུས་ནས་ཀ་བ་ཞེས་པའི་བློ་སྐྱེས་དགོས་རྒྱུ་རེད། </a><a data-m="4412909" data-d="1728">ཀ་བ་མངོན་མཚན་དུ་གྲུབ་པ་ཡོད་ན་</a><a data-m="4414637" data-d="4937">ཤིང་ནགས་ཀྱི་ནང་ནས་ཤིང་ལྗོན་པ་སྐྱེ་བསྡད་དུས་ནས་ཀ་བ་ཟེར་ནས་མིང་འདོགས་དགོས་རྒྱུ། དེ་བཤད་མི་ཚུགས་པ་དང་། </a></p>
<img src="components/slides/slide_30.jpg" alt="slide 30">
<p><a data-m="4419574" data-d="2102">ཕྱིས་གདུང་མ་འདེགས་པའི་དོན་བྱེད་ནུས་པའི་</a><a data-m="4421676" data-d="2848">ཚེ་ན། ཀ་བ་ཞེས་གློ་བུར་དུ་ད་གདུང་མ་ཡ་</a><a data-m="4424524" data-d="3305">ལྷོང་ཙམ་ལ་བཏགས་བསྡད་ཡོད་དུས། དེ་ལ་ཀ་བ་ཟེར་བཏགས་པ་རེད་མ་གཏོགས། </a><a data-m="4427829" data-d="1280">འདི་ཡོད་རྒྱུ་མ་རེད་དུས། </a><a data-m="4429109" data-d="3765">མཚོན་པས་ཡུལ་ཐམས་ཅད་ལའང་། ད་ཀ་བ་ཡིས་མཚོན་བྱེད་བྱས་ཏེ། </a><a data-m="4432874" data-d="2227">སྣོད་བཅུད་ཐམས་ཅད་ལ་རིགས་པས་དཔྱད་བཞག་ན་</a><a data-m="4435101" data-d="2296">བདེན་པར་མ་གྲུབ་པ་དེ་ལྟར་ཤེས་པས། </a><a data-m="4437397" data-d="2949">དེ་ཕྱི་སྣང་བ་སྣོད་ཀྱི་འཇིག་རྟེན་འདི་ལ་ཞིང་ཁ་ཟེར་མཁན། </a><a data-m="4440346" data-d="4508">མཁར་ཁང་པ་ཟེར་མཁན། གཟུགས་སྒྲ་དྲི་རོ་རེག་བྱ་ལ་སོགས་པ་འདོད་ཡོན་གྱི་སྣང་བ་ཐམས་ཅད་</a><a data-m="4444854" data-d="1971">དེ་བཞིན་དུ་རིགས་པས་དཔྱད་བཞག་ན། </a><a data-m="4446825" data-d="1497">མ་བརྟགས་མ་དཔྱད་ཙམ་དུ་</a><a data-m="4448322" data-d="3011">ཅིག་ཡོད་པ་རེད་གསུངས། རིགས་པས་ངོ་མ་བརྟགས་ཤིང་དཔྱད་བཞག་ན་ནི། </a><a data-m="4451333" data-d="4541">གང་དུ་ཡང་མེད་པ་སྟོང་པ་ཉིད་ཀྱི་རང་བཞིན་དུ། དེ་ལྟ་བུ་གཏན་ལ་ཕབ་དགོས་རྒྱུ་རེད། </a><a data-m="4455879" data-d="3792">དེ་ནས་དེའི་རྗེས་སུ་འཛིན་པ་རང་བཞིན་མེད་པའི་ངོ་བོ་དེ་ཉིད་</a><a data-m="4459671" data-d="1677">གཏན་ལ་ཕབ་པར་བྱས་ན་ཡང་། </a><a data-m="4461348" data-d="3413">བདེན་འཛིན་ཤེས་པ་སྣ་ཚོགས་ཀྱང་། རྨི་ལམ་ཡུལ་དང་</a><a data-m="4464761" data-d="1627">ཡུལ་ཅན་བཞིན། །</a><a data-m="4466388" data-d="3038">རྫུན་པ་ཉིད་ལ་ལྟོས་པའི་ཕྱིར། །བདེན་པའི་དངོས་པོ་ཇི་ལྟར་འགྲུབ། །</a></p>
<img src="components/slides/slide_31.jpg" alt="slide 31">
<p><a data-m="4469426" data-d="2461">ཅེས་པ་ལ་སོགས་པ་སྟེ། ཡུལ་ཕྱི་སྣོད་ཀྱི་</a><a data-m="4471887" data-d="3792">འཇིག་རྟེན་གྱི་རི་རབ་གླིང་བཞི་གླིང་ཕྲན་ལ་སོགས་པ་ཐམས་ཅད་ལ། </a><a data-m="4475679" data-d="1980">དེ་རི་རབ་རེད། </a><a data-m="4477659" data-d="1234">དེ་ཤིང་གི་རི་རེད། </a><a data-m="4478893" data-d="1235">དེ་ནགས་ཀྱི་རི་རེད། </a><a data-m="4480128" data-d="7065">རིའི་རྒྱལ་པོ་རི་རབ་ལ་ཤར་ཆུ་ཤེལ་ལས་གྲུབ་པ། ལྷོར་བེེ་ཌཱུརྱ་ལས་གྲུབ་པ། དེ་འདྲ་རེད་བསམ་རྒྱུ་ཡི་ཤེས་པ་སྣ་ཚོགས་འཆར་བ་དེ་དག་ཀྱང་། </a><a data-m="4487193" data-d="2206">ཕྱི་རོལ་གྱི་ཡུལ་དེ་ལ་བརྟེན་</a><a data-m="4489399" data-d="3771">ནས་འབྱུང་བས། དཔེར་ན། སྒྱུ་མ་མཁན་གྱིས་</a><a data-m="4493170" data-d="2387">རྡེའུ་དང་ཤིང་བུ་ལ་སྔགས་མང་པོ་འདེབས་བཞག་དུས། </a><a data-m="4495557" data-d="2235">རྟ་དང་གླང་པོ་ཤིང་རྟ་སྣ་ཚོགས་མཐོང་འོང་རྒྱུ་དེ། </a><a data-m="4497792" data-d="2035">སྔགས་ཀྱི་མཐུ་ཡིས་དེ་ལྟར་མཐོང་རེད་མ་གཏོགས། </a><a data-m="4499827" data-d="4591">དངོས་གནས་དྲང་གནས་ཤིག་བྱས་ན་རྡེའུ་དང་ཤིང་བུའི་སྟེང་དུ། དེ་རྟ་དང་གླང་པོ་ཤིང་རྟ་ཡོད་རྒྱུ་མ་རེད། </a><a data-m="4504418" data-d="3012">དཔེ་དེ་བཞིན་དུ་བདག་ཅག་རྣམས་ཀྱིས་ཀྱང་། ལུས། ཁང་པ། </a><a data-m="4507430" data-d="3381">ཁྱིམ་ལ་སོགས་པ་ཐམས་ཅད་དེ་དང་དེར་འཛིན་པའི་རྟོག་པ་སྐྱེ་རྒྱུ་རེད་དེ། </a><a data-m="4510811" data-d="1562">རིགས་པས་ཕར་དཔྱད་བཞག་ན་</a><a data-m="4512373" data-d="2736">རྟོག་པས་སྒྲོ་བཏགས་བཞག་པ་མ་གཏོགས་བདེན་པར་མ་གྲུབ་སྟེ། </a><a data-m="4515109" data-d="2419">དཔེར་ན། ད་དགོང་རྨི་ལམ་གྱི་ཡུལ་ལ་</a><a data-m="4517528" data-d="4816">རི་རབ་དང་ཁང་ཁྱིམ་ལ་སོགས་པ་སྣ་ཚོགས་པ་སྣང་བ་ཐམས་ཅད་ད་ནངས་གཉིད་སད་ཚར་ན། </a><a data-m="4522344" data-d="2614">དེ་སྣང་བ་དེ་ཤར་ཙམ་ཞིག་རེད་མ་གཏོགས་པས། </a><a data-m="4524958" data-d="4480">ཁང་པ། རི་རབ། ཁང་ཁྱིམ་ལ་སོགས་པའི་ཆ་ཤས་ཙམ་ཡང་མེད་པ་ཡིན་པ་དེ། </a><a data-m="4529438" data-d="1809">དེའི་ཕྱིར་ན། དེ་རྒྱུ་མཚན་དེ་ཡིས་</a><a data-m="4531247" data-d="3460">འཛིན་པའི་རྨི་ལམ་གྱི་ཡུལ་ཅན་ཤེས་པའང་རྫུན་པ་ལས་མ་འདས། </a><a data-m="4534707" data-d="5364">དེ་ནང་གི་ཤེས་པ་དེ་ལའང་། འདས་པའི་ཤེས་པ། མ་འོངས་པའི་ཤེས་པ། ད་ལྟ་བའི་ཤེས་པ་ཕྱེ་ན། </a><a data-m="4540071" data-d="2508">དེ་འདས་པའི་ཤེས་པ་ཞིག་པ་དངོས་མེད་རེད་ཚར་དུས་</a><a data-m="4542579" data-d="4487">ཞིག་ཚར་ཡོད་དུས། འདས་པའི་ཤེས་པ་འདི། ད་ལྟ་དངོས་ཡོད་ཅིག་དང་འཕྲད་ལོ་ཡི་མ་རེད། </a><a data-m="4547066" data-d="3206">དེ་ནས་ད་ལྟའི་ཤེས་པ་འདི་འདས་པའི་ཤེས་པ་དང་ལྷན་ཅིག་ཕྲད་ན། </a><a data-m="4550272" data-d="2448">ཡང་ན་འདས་པའི་ཤེས་པ་ལ་ཕར་འགྱུར་འགྲོ་དགོས་རེད་མ་གཏོགས། </a><a data-m="4552720" data-d="2286">ད་ལྟའི་ཤེས་པ་ཡན་གར་ཞིག་འདོད་ལོ་ཡི་མ་རེད། </a><a data-m="4555006" data-d="3673">དེ་ནས་ད་ལྟའི་ཤེས་པ་འདི་དང་། མ་འོངས་པའི་ཤེས་པ་གཉིས་ལྷན་ཅིག་ཏུ་འཕྲད་དགོས་ན་</a><a data-m="4558679" data-d="4070">མ་འོངས་པ་མ་སྐྱེས་པ། མོ་གཤམ་གྱི་བུ་དང་རི་བོང་གི་རྭ་འདྲ་བ་ཡིན་དུས། </a><a data-m="4562749" data-d="2513">ད་ལྟ་དངོས་ཡོད་གཅིག་དང་གཏན་ནས་འཕྲད་ལོ་ཡི་མ་རེད། </a><a data-m="4565262" data-d="2597">འཕྲད་ན་ནི། ཡང་ན་ད་ལྟའི་ཤེས་པ་འདི་མ་འོངས་པ། </a><a data-m="4567859" data-d="2957">ཡང་ན་མ་འོངས་པའི་ཤེས་པ་འདི་ད་ལྟ་འགྱུར་འགྲོ་ལེ་མ་གཏོགས་ཡོད་མ་རེད། </a><a data-m="4570816" data-d="3200">དུས་ཞེས་བྱ་བ་དང་། ཤེས་པ་བཏགས་བཞག་ནའང་དེ་ལྟ་བུའི་</a><a data-m="4574016" data-d="3680">རྫུན་པ་ལས་མ་འདས་པས། ཡུལ་རང་བཞིན་མ་གྲུབ་པའི་</a><a data-m="4577696" data-d="2800">རྫུན་པ་ཉིད་ལ་ལྟོས་ཏེ་ཤེས་པ་དེ་སྐྱེ་བའི་ཕྱིར་ན། </a><a data-m="4580496" data-d="4576">དེ་ཡུལ་ཅན་ཤེས་པ་དེའང་སྐད་ཅིག་མའི་ཕྲེང་བ་མང་པོ་ཞིག་ལྷན་ཅིག་ཏུ་བསྒྲིགས་བསྡད་དུས། </a><a data-m="4585072" data-d="5162">དེ་ཤེས་པ་སྐད་ཅིག་ཆ་མེད་ཟེར་མཁན་ཞིག་གྲུབ་འདོད་རེད་མ་གཏོགས། དངོས་གནས་བྱས་ན། འདས་མ་འོངས་ད་ལྟ་ཡི་</a><a data-m="4590234" data-d="5493">དུས་གསུམ་དུ་ཕྱེ་ན། ཤེས་པ་གཅིག་སྐད་ཅིག་ཆ་མེད་ཟེར་མཁན་བདེན་པ་གྲུབ་པ་གཅིག་ཀྱང་ཡོད་རྒྱུ་མ་རེད། དེ་</a><a data-m="4595727" data-d="2026">ཇི་ལྟར་འགྲུབ་སྟེ་འགྲུབ་པར་མི་འགྱུར། </a><a data-m="4597753" data-d="3580">དེའི་ཕྱིར་ན། ཕྱིར་སྣང་གཟུང་བའི་ཡུལ་བདེན་པར་མ་གྲུབ། </a><a data-m="4601333" data-d="5008">ནང་འཛིན་པའི་ཤེས་པ་མ་གྲུབ་དུས། དེ་ཤེས་པ་མ་གྲུབ་པའི་གཤིས་འདི་སྟོང་ཉིད་མཐར་ཐུག་པ་རེད་དུས། </a><a data-m="4606341" data-d="3619">དེ་བཀའ་འཁོར་ལོ་བར་པ་ཡི་བསྟན་པར་བྱ་བའི་ངོ་བོ་དེ་འདི་རེད། </a></p>
<img src="components/slides/slide_32.jpg" alt="slide 32">
<p><a data-m="4609960" data-d="5052">དེ་བསྟན་པར་བྱ་བའི་ཚུལ་དེ་ལའང་། དེ་ནས་གཉིས་མེད་ཀྱི་ཡེ་ཤེས་དངོས་གནས་འདི་ད་</a><a data-m="4615012" data-d="3202">གཏན་ལ་ཕབ་འོང་དུས། གཉིས་མེད་ཡེ་ཤེས་མྱོང་བ་ཡང་། །</a><a data-m="4618214" data-d="3415">དུས་གསུམ་ཕྲད་པའི་རིགས་པ་ཡིས། །སྐྱེ་འགགས་དབུས་སུ་འཛིན་མེད་པས། །</a><a data-m="4621629" data-d="2651">སྤྲོས་པའི་ཕ་མཐས་ཐུག་མི་འགྱུར། །</a><a data-m="4624280" data-d="3691">ཞེས་གསུངས་པ་རེད་དེ། དེ་ལྟ་བུ་ཡིས་ཕྱིའི་སྣང་བ་ཡི་ཡུལ་བྱས་ན། </a><a data-m="4627971" data-d="3403">ཆ་མེད་དུ་གཏན་ལ་ཕབ། ཆ་མེད་ཁོ་རང་ཡང་སྟོང་ཉིད་དུ་གཏན་ལ་</a><a data-m="4631374" data-d="2721">ཕབ། ནང་ཤེས་པ་དེའང་</a><a data-m="4634095" data-d="1884">དུས་གསུམ་གྱི་ཆ་ལ་ཕྱེ་ན། </a><a data-m="4635979" data-d="1546">སྐད་ཅིག་ཆ་མེད་དུ་གཏན་ལ་ཕབ། </a><a data-m="4637525" data-d="3850">སྐད་ཅིག་ཆ་མེད་དེའང་གཏན་ནས་མ་གྲུབ་པས་བདེན་པར་མ་གྲུབ་དུས། </a><a data-m="4641375" data-d="2583">དེ་ཡུལ་དང་ཡུལ་ཅན་གཉིས་བདེན་པར་མ་གྲུབ་ཚར་ན། </a><a data-m="4643958" data-d="2272">ད་ལྟ་ངེད་ཚོ་ཡིན་ན། དཔེར་ན། ཡུལ་དང་གཅིག །</a><a data-m="4646230" data-d="2248">དབང་པོ་དང་གཉིས། ཤེས་པ་གསུམ་</a><a data-m="4648478" data-d="2387">ཕྲད་པ་དེ་ལ་བརྟེན་ཏེ་གཉེན་ལ་ཆགས་པ། </a><a data-m="4650865" data-d="3041">དགྲ་ལ་སྡང་བ། ཉོན་མོངས་དུག་གསུམ་གྱི་རྟོག་པ་འདི་སྐྱེ་ཡི་ཡོད་རེད། </a><a data-m="4653906" data-d="2409">དེ་ཐམས་ཅད་བདེན་པ་མ་གྲུབ་ཚར་ན། </a><a data-m="4656315" data-d="2902">དུས་གསུམ་དུ་རྟོག་པ་སྐྱེ་བའི་ཡུལ་མེད་ན་ཡུལ་ཅན་ཡོད་རྒྱུ་མ་རེད། </a><a data-m="4659217" data-d="2042">དཔེར་ན། སྣོད་བཅུད་རི་གླིང་འདི་ཐམས་ཅད་</a><a data-m="4661259" data-d="4706">འབྱུང་བ་བཞི་འདྲ་ལྟ་བུ་ཞིག་གིས་འཇིག་སོང་ན། དེ་ངེད་ཚོ་བར་སྣང་སྟོང་པ་ཞིག་ལ་བསྡད་ལོ་ཡི་མ་རེད་བ། </a><a data-m="4665965" data-d="2242">དཔེ་དེ་ལྟ་བུ་ཡིན་པའི་ཕྱིར་ན། </a><a data-m="4668207" data-d="2188">དེ་ཡུལ་དང་ཡུལ་ཅན་གཅིག་མེད་ཚར་ན། </a><a data-m="4670395" data-d="4861">གཟུང་འཛིན་གཉིས་སུ་མེད་པ་ཟེར་མཁན་ཅིག་དང་། སྟོང་པ་སྟོང་རྐྱང་ཞིག་ཡོད་ལོ་ཡི་མ་རེད། </a><a data-m="4675256" data-d="2697">སྟོང་པ་དང་ངོ་བོ་དེ་གཏན་ལ་ཕབ་ཚར་དུས་བལྟས་ན། </a><a data-m="4677953" data-d="4112">སྟོང་པ་འདི་ཕྱི་གཟུང་བ་ཡུལ་དུའང་མ་ཕྱེ། ནང་འཛིན་པ་སེམས་སུའང་མ་ཕྱེ། </a><a data-m="4682065" data-d="2214">གཉིས་སུ་མེད་པའི་ཡེ་ཤེས་ཀྱི་ངོ་བོ་ཞིག་རེད། </a><a data-m="4684279" data-d="2990">དེ་སེམས་ཀྱི་རང་བཞིན་འོད་གསལ་བ་ཟེར་མཁན་འདི་རེད། </a><a data-m="4687269" data-d="4534">དེ་ནས། འོད་གསལ་བ་དེ་སུས་ཉམས་སུ་མྱོང་གི་རེད་ཟེར་ན། སོ་སོ་རང་རིག་པའི་ཡེ་ཤེས་ཟེར་མཁན། </a><a data-m="4691803" data-d="4170">ཡུལ་དང་ཡུལ་ཅན་གཉིས་སུ་མེད་པའི་ཡེ་ཤེས་མཉམ་བཞག་གི་ཡེ་ཤེས་ཤིག་གིས་མྱོང་དགོས་རྒྱུ་རེད་མ་གཏོགས། </a><a data-m="4695973" data-d="5511">ད་ལྟ་ངེད་ཚོ་ཡི་ཤེས་པ་དང་། ཡུལ་དང་ཡུལ་ཅན་རྣམ་རྟོག་ལྷན་ཅིག་ཏུ་ཕྲད་པ་ཡིས་མྱོང་རྒྱུ་མ་རེད་དུས། </a><a data-m="4701484" data-d="2568">རང་རིག་རང་གསལ་མངོན་སུམ་མྱོང་བ་སྟེ། </a><a data-m="4704052" data-d="5356">དེ་ལྟ་བུའི་མྱོང་བ་འོད་གསལ་བའི་ཡེ་ཤེས་དེའང་བདེན་པར་གྲུབ་པ་ཞིག་འདུག་བསམ་ན། འཛིན་པ་ཞུགས་འགྲོ་རྒྱུ་རེད་དུས། </a><a data-m="4709408" data-d="2034">དེའི་ཕྱིར་ན། བདེན་པར་གྲུབ་བོ་སྙམ་ན། </a></p>
<img src="components/slides/slide_33.jpg" alt="slide 33">
<p><a data-m="4711442" data-d="1572">དེ་ཡང་བདེན་པར་མ་གྲུབ་སྟེ། </a><a data-m="4713014" data-d="4425">གང་རེད་ཟེར་ན། དེ་འོད་གསལ་བ་དེ་འདས་མ་འོངས་ད་ལྟ་དུས་གསུམ་གྱི་ཆ་ལས་ཕྱེ་ན། </a><a data-m="4717439" data-d="1962">འོད་གསལ་བའི་ཡེ་ཤེས་འདས་པའང་མ་རེད། </a><a data-m="4719401" data-d="3139">མ་འོངས་པའང་མ་རེད། ད་ལྟ་འབྱུང་བ་མ་རེད། </a><a data-m="4722540" data-d="3549">འོད་གསལ་བའི་ཡེ་ཤེས་དེ་ཡུལ་ལ་ལྟོས་དགོས་རེད་ཟེར་ན། ཡུལ་ལ་ལྟོས་དགོས་མ་རེད། </a><a data-m="4726089" data-d="2921">གདོད་ནས་རྣམ་པར་དག་པ་སྟོང་པ་ཞིག་རེད། དེའི་ཕྱིར་ན། </a><a data-m="4729010" data-d="2405">དུས་གསུམ་གྱི་རང་བཞིན་དུ་མ་གྲུབ་པའི་ཕྱིར། འདི་</a><a data-m="4731415" data-d="4166">ལྟར་གཉིས་སུ་མེད་ཟེར་དུས། ཕྱི་གཟུང་བ་ཡུལ་དང་། ནང་འཛིན་པ་གཉིས་སུ་མེད་པའི་</a><a data-m="4735581" data-d="1412">ཡེ་ཤེས་ཀྱི་ངོ་བོ་ཡིན་ན། </a><a data-m="4736993" data-d="1968">གཉིས་སུ་མེད་པའི་ཡེ་ཤེས་རྟོགས་སོང་ན། </a><a data-m="4738961" data-d="3350">དེ་ནས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །ཟེར་མཁན་དེ་ལ་བཤད་འགྲོ་རྒྱུ་རེད། </a><a data-m="4742311" data-d="2601">དེ་ལས་འདས་པ་དང་། </a><a data-m="4744912" data-d="2938">ད་ལྟ་དང་མ་འོངས་པའི་དུས་གསུམ་གྱི་ཆ་ཕྱེ་ནས། </a><a data-m="4747850" data-d="4663">དེ་ནས་འདས་མ་འོངས་ད་ལྟ་དུས་གསུམ་དུ། ད་ལྟ་ཤེས་པ་སྐད་ཅིག་ཆ་མེད་གཏན་ལ་ཕབ་པ་བཞིན་དུ། </a><a data-m="4752513" data-d="4774">ད་ལྟའི་སྐད་ཅིག་གཅིག་ལ་ཆ་བཞག་ན། འདས་པ་དེ་དང་ད་ལྟ་གཉིས་ཕྲད་དམ་མ་ཕྲད། </a><a data-m="4757287" data-d="2682">ཕྲད་ན་སྐད་ཅིག་མ་གཅིག་ཏུ་འགྱུར་བ་མ་གཏོགས། </a></p>
</section></article>
</div>


<p id="dutsi-nyingpo-2" style="font-size: 26pt; color: brown;">སྒྲ་གཉིས་པ།</p>         
<audio id="hyperplayer2" style="position:relative; width:97%" src="https://d3ctxlq1ktw2nl.cloudfront.net/staging/2024-9-17/182bd42d-915c-6b81-16d6-c0b0e0f61dd0.mp3" type="audio/mp3" controlsList="nodownload" controls></audio>

          <div id="hypertranscript2" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>

<img src="components/slides/slide_33.jpg" alt="slide 33">
<p><a data-m="0" data-d="2300">ཆ་ཤས་ཀྱི་དམ་བཅའ་ཉམས་སོང་རེད། </a><a data-m="2300" data-d="1738">མ་ཕྲད་ན་སོ་སོར་འབྲེལ་མེད་རེད་ཚར་དུས། </a><a data-m="4038" data-d="2428">དཔེར་ན་ཤར་གྱི་རི་དང་ནུབ་ཀྱི་རི་གཉིས་</a><a data-m="6466" data-d="3012">ཕན་ཚུན་འབྲེལ་བ་ཡོད་མ་རེད་དུས། འབྲེལ་མེད་དུ་གནས་པའི་ཕྱིར་ན། </a><a data-m="9478" data-d="2706">དེ་འདས་པ་ནི་འགགས་ཟིན་པས་དངོས་པོར་མི་གྱུར་པས། </a><a data-m="12184" data-d="2689">དཔེར་ན། མི་ཤི་ཚར་ན་མིང་ཙམ་མ་གཏོགས་ཡོད་རྒྱུ་མ་རེད་དུས་</a><a data-m="14873" data-d="3816">མི་རིགས། མ་འོངས་པ་ནི་མོ་གཤམ་གྱི་བུ་དང་རི་བོང་གི་རྭ་ལྟ་བུ་</a><a data-m="18689" data-d="2901">གཏན་ནས་མ་སྐྱེས་པའི་ཕྱིར་ན། མ་འོངས་པ་ཟེར། མིང་ཞིག་བཏགས་རེད་མ་གཏོགས། </a><a data-m="21590" data-d="1215">དངོས་པོར་མི་རུང་། </a></p>
<img src="components/slides/slide_34.jpg" alt="slide 34">
<p><a data-m="22805" data-d="4084">དེ་འདས་པ་དང་མ་འོངས་པ་གཉིས་ལ་མ་ལྟོས་པའི་ད་ལྟ་བ་ཞིག་ཡོད་ན། </a><a data-m="26889" data-d="2895">ད་ལྟ་བ་འདི་ལ། དབྱིབས་རི་ཡི་བཟོ་ལྟ་འདྲ་འདུག་དང་། </a><a data-m="29784" data-d="1220">ཆུ་ཡི་བཟོ་ལྟ་འདྲ་འདུག །</a><a data-m="31005" data-d="1285">ཁ་དོག་དཀར་སེར་དམར་ལྗང་</a><a data-m="32290" data-d="3477">གང་འདུག །དངོས་པོ་ཡོད་པ་ཀ་བ་དང་བུམ་པ་ལྟ་བུ་ཡིན་དང་། </a><a data-m="35767" data-d="2440">དེ་ནས་དངོས་པོ་མེད་པ་བར་སྣང་གི་</a><a data-m="38207" data-d="1462">མེ་ཏོག་ལྟ་བུ་ཞིག་ཡིན། </a><a data-m="39669" data-d="2043">དེ་གཅིག་ཡིན་དང་། དུ་མ་ཡིན་ལ་སོགས་པ་</a><a data-m="41714" data-d="3629">དབུ་མ་རིགས་པ་དུ་མ་ཡི་སྒོ་ནས་ཡང་ནས་ཡང་དུ་དཔྱད་ན། </a><a data-m="45343" data-d="3057">དངོས་པོར་གྲུབ་རིགས་པའི་ཚུལ་དུ་མ་ཡིས་དཔྱད་ཀྱང་</a><a data-m="48400" data-d="3586">དོན་དུ། མཁས་པ་ཇི་ལྟ་སྐྱེས་བུའི་རིགས་པས་དཔྱད་ན་མི་རྙེད་པའི་ཕྱིར་ན། </a><a data-m="51986" data-d="1373">དངོས་པོར་མི་རུང་བ་དང་། </a><a data-m="53359" data-d="3600">གཞན་ཡང་དེ་ལྟ་བུའི་གཟུང་འཛིན་གཉིས་སུ་མེད་པའི་ཡེ་ཤེས་དེ་</a><a data-m="56959" data-d="4456">ཡོད་པར་རྟོགས་བྱེད་ཀྱི་ཚད་མ་དེ་གང་ལས་བྱུང་ལེ་ཟེར་ན། སེམས་ལས་བྱུང་བ་ཡིན་ཟེར། </a><a data-m="61415" data-d="2961">དེ་སེམས་ལས་བྱུང་བ་ཡིན་དང་། སེམས་ཁོ་རང་དངོས་ཡིན། </a><a data-m="64376" data-d="1836">དང་པོ་སེམས་ལས་བྱུང་བ་ཡིན་ན། </a><a data-m="66212" data-d="2655">སེམས་ལས་བྱུང་བ་འདི་སེམས་ཁོ་རང་འདི་ག་འདྲ་འདུག །</a><a data-m="68867" data-d="2835">དེ་ནས་སེམས་ཁོ་རང་ལ་དུས་གསུམ་སྐད་ཅིག་གི་ཆ་ཕྱེ་ན་</a><a data-m="71702" data-d="1609">སེམས་ཟེར་མཁན་འདི་རེད་ཟེར་རྒྱུ་གཅིག་དང་། </a><a data-m="73311" data-d="4033">གཟུགས་དང་། དབྱིབས་དང་། ཁ་དོག །དངོས་པོ་མཚན་མ་གང་ཡང་གྲུབ་རྒྱུ་མ་རེད་དུས། </a><a data-m="77344" data-d="2143">དེ་ནས་སེམས་ཁོ་རང་མ་གྲུབ་ཚར་ནས་བཟུང་སྟེ། </a><a data-m="79487" data-d="3222">དེ་ནས་སེམས་ལས་བྱུང་ས་མེད་ཚར་ནས་འབྱུང་རྒྱུའི་སེམས་དེ་ཡང་། </a><a data-m="82709" data-d="2927">རྫུན་པར་ཡིན་པ་སྔར་ནས་གཏན་ལ་ཕབ་ཟིན་པ་ཡིན། </a><a data-m="85636" data-d="3398">དེ་ཡུལ་ཅན་ཤེས་པ་རྫུན་པས་ཡུལ་བདེན་པ་མཐོང་དུ་མི་རུང་། </a><a data-m="89034" data-d="3778">ཕྱི་མ་སེམས་ཁོ་རང་དངོས་གནས་ཡིན་ཟེར་ན། སེམས་གཅིག་པུ་དེ་ལ། </a><a data-m="92812" data-d="2087">དེ་གཞལ་བྱ་སེམས་གཅིག་ཁོ་རང་དེ་</a><a data-m="94899" data-d="3277">གཞལ་བྱ་འཇལ་བྱེད་ཀྱི་ཡུལ་དང་ཡུལ་ཅན་གཉིས་ཡོད་དམ་མེད། </a><a data-m="98176" data-d="2416">གཞལ་བྱ་འཇལ་བྱེད་ཀྱི་ཡུལ་ཡུལ་ཅན་གཉིས་ཡོད་ན། </a><a data-m="100592" data-d="3716">དེ་སེམས་ད་ལྟ་ཡུལ་མེད་རང་གིས་མྱོང་བ་ཡི་སྒོ་ནས་ཤེས་རྒྱུ་རེད། </a><a data-m="104308" data-d="2239">གཉིས་སུ་འགྲོ་བས་ན། མི་གཅིག་ལ་སེམས་གཉིས། </a><a data-m="106547" data-d="3162">ཡུལ་གྱི་སེམས་གཅིག །ཡུལ་ཅན་གྱི་སེམས་གཅིག །ཡོད་དགོས་རེད། </a><a data-m="109709" data-d="838">མི་འཐད་པ་དང་། </a></p>
<img src="components/slides/slide_35.jpg" alt="slide 35">
<p><a data-m="110547" data-d="1995">དེ་གཉིས་སུ་མེད་ཟེར་མཁན་ཞིག་ཡིན་ན། </a><a data-m="112542" data-d="1803">དཔེར་ན། ཕྱུགས་ཀྱི་རྭ་གཡས་གཡོན་གཉིས་</a><a data-m="114345" data-d="3305">གཅིག་ཏུ་བསྒྲིལ་བཞག་པ་དང་སྐུད་པ་དཀར་དམར་གཉིས། གཅིག་ཏུ་བསྒྲིལ་ཟུང་འཇུག་རེད་སོང་ན། </a><a data-m="117650" data-d="4814">དེ་ཟུང་འཇུག་འདི་ཕན་གྱི་མ་རེད། <span class="unsure">དཀར་པོར་བལྟས་བཞག་ན། ནག་པོ་འཇོམས་ཚར་ཡོད་རེད། </a><a data-m="122468" data-d="1866">ནག་པོ་མེད་ན། དཀར་པོ་འཇོམས་ཚར་ཡོད་རེད་དུས།</span></a><a data-m="124334" data-d="3279">དེར་མ་ཟད་དེ་གཉིས་མེད་ཀྱི་ཡེ་ཤེས་ཟེར། </a><a data-m="127613" data-d="1979">གཟུང་འཛིན་གཉིས་སུ་མེད་པའི་ཡེ་ཤེས་ཟེར་མཁན་ཞིག །</a><a data-m="129592" data-d="3139">ད་ལྟ་རྟོགས་བྱ་མཐར་ཐུག་པ་ཞིག་ཡོད་གསུངས་བསྡད་རྒྱུ་དེའང་། </a><a data-m="132731" data-d="2692">དངོས་གནས་དྲང་གནས་འདི་རེད་ཟེར་རྒྱུ། དངོས་པོ་མཚན་མ་</a><a data-m="135423" data-d="2237">ཐེར་ཟུག་ཅིག་ཡོད་ན་གཏན་ནས་ཡོད་སྲིད་ཀྱི་མ་རེད་དུས། </a><a data-m="137660" data-d="2267">དེ་གཉིས་མེད་ཀྱི་ཡེ་ཤེས་དེའང་</a><a data-m="139927" data-d="4010">ངེས་པར་བདེན་གྲུབ་ཏུ་ཡོད་ནས་བཟུང་ཏེ། བདེན་པར་གྲུབ་པ་ཞིག་ཡིན་ན། རྒྱུ་ལས་སྐྱེ་དགོས་རྒྱུ་རེད། </a><a data-m="143937" data-d="2349">དེ་རྒྱུ་ག་ནས་སྐྱེ་བསྡད་རེད་ཟེར་ན། </a><a data-m="146286" data-d="3409">རྒྱུ་དཔེར་ན་ཞིག་པ་ཞིག་ལས་སྐྱེས་དང་། མ་ཞིག་པ་ཞིག་ལས་སྐྱེས། </a><a data-m="149695" data-d="1687">རྒྱུ་ཞིག་པ་ཞིག་ལས་སྐྱེས་ན། </a><a data-m="151382" data-d="2780">དཔེར་ན། ཕ་ཤི་ཚར་ན། ཕ་ཤི་ཚར་དུས་</a><a data-m="154162" data-d="2746">བུ་ད་ལྟ་བ་ཞིག་གཏན་ནས་འབྱུང་ལོ་ཡི་མ་རེད། </a><a data-m="156908" data-d="2081">དེ་ཞིག་པ་འདས་པའི་དངོས་པོ་ཐམས་ཅད་</a><a data-m="158989" data-d="2415">དངོས་མེད་ཡིན་པའི་ཕྱིར་ན། </a><a data-m="161404" data-d="1610">དངོས་པོ་སྐྱེ་མི་སྲིད་པའི་ཕྱིར། </a><a data-m="163014" data-d="2945">དངོས་མེད་ཞིག་གིས་དངོས་པོ་ཞིག་སྐྱེ་དགོས་ན་གཏན་ནས་སྲིད་ཀྱི་མ་རེད། </a><a data-m="165959" data-d="2476">མེ་ལས་ཆུ་འབྱུང་བ་ལྟ་བུ་རེད། </a><a data-m="168435" data-d="2042">དེ་ས་བོན་འགགས་ཟིན་པའི་ཕྱིར་ན་</a><a data-m="170477" data-d="1042">རྒྱུར་མི་འགྱུར་ལ། </a><a data-m="171519" data-d="2105">དེ་ནས་ཕྱི་མ། མ་ཞིག་པ་ཞིག་གིས་སྐྱེས་ན། </a><a data-m="173624" data-d="3470">རང་རྒྱུ་མ་ཞིག་བཞིན་དུ་ཟེར། ཁོ་རང་གིས་ད་ལྟ་བ་ཡིན་བཞིན་དུ་</a><a data-m="177094" data-d="1881">འབྲས་བུ་བསྐྱེད་ན། ཡང་མེད་ནས་བཟུང་ཏེ་</a><a data-m="178975" data-d="3088">རྒྱུ་དེ་འབྲས་བུ་རེད་འགྲོ་དགོས། ཡང་ན་འབྲས་བུ་འདི་རྒྱུ་རེད་འགྲོ་ལེ་མ་གཏོགས་</a><a data-m="182063" data-d="3636">རྒྱུ་འབྲས་སྔ་ཕྱིའི་རྣམ་པར་དབྱེ་བ་དོན་མེད་དུ་ཐལ་བའི་ཕྱིར་ན། </a><a data-m="185699" data-d="3210">བསྐྱེད་བྱ་སྐྱེད་བྱེད་ཀྱི་མི་འཐད་པའི་ཕྱིར་རོ། །</a><a data-m="188909" data-d="2367">དེ་ལྟར་ན་དང་པོར་ཆོས་ཉིད་སེམས་ཀྱི་</a><a data-m="191276" data-d="2807">ཆོས་ཉིད་ཀྱི་ངོ་བོ་དེ། སྐྱེ་བ་མེད་ན་</a></p>
<img src="components/slides/slide_36.jpg" alt="slide 36">
<p><a data-m="196420" data-d="1869">ཟེར་དུས། དང་པོ་དངོས་པོ་ཟེར་མཁན་ཞིགt</a><a data-m="198289" data-d="1793">ཚུར་གཏན་ནས་སྐྱེས་སོང་མེད་ན། </a><a data-m="200082" data-d="2307">ཕར་འཆི་བ་ཟེར་མཁན་ཞིག་གཏན་ནས་སྲིད་ཀྱི་མ་རེད། </a><a data-m="202389" data-d="1836">མཐར་འགག་པ་མི་སྲིད་ལ། </a><a data-m="204225" data-d="2604">དེ་གཉིས་མེད་ན་ཟེར། </a><a data-m="206829" data-d="2155">སྐྱེ་བ་དང་འགག་པ་དེ་གཉིས་མེད་ན། </a><a data-m="208984" data-d="2824">སྐྱེ་བ་དང་འགག་པ་གཉིས་ལ་ལྟོས་ནས་དབུས་ཤིག་གདགས་དགོས་རེད་མ་གཏོགས། </a><a data-m="211808" data-d="1843">སྐྱེ་བའང་མེད། འགག་པའང་མེད་ན། </a><a data-m="213651" data-d="3447">དེ་གཉིས་ལ་མ་ལྟོས་པའི་དབུས་ཡན་གར་བ་ཞིག་གནས་པ་མི་སྲིད་དེ། </a><a data-m="217098" data-d="2873">དེའི་ཕྱིར་ན། དེ་སྐྱེ་བ་དང་འགག་པ་གཉིས་ཀྱང་། </a><a data-m="219971" data-d="1459">ཕན་ཚུན་གཅིག་ལ་གཅིག་ལྟོས་ཏེ་</a><a data-m="221430" data-d="3450">སྐྱེ་བ་ལ་ལྟོས་ཏེ་འགག་པ། འགག་པ་ལ་ལྟོས་ཏེ་སྐྱེ་བ་ལྟོས་རེད། </a><a data-m="224894" data-d="4164">སྐྱེ་འགག་གཉིས་པོ་ཕན་ཚུན་ལྟོས་གྲུབ་རེད་ཚར་ན། དུག་ཤིང་མང་པོ་ཞིག་བཤིག་བཞག་ན། </a><a data-m="229058" data-d="3029">དེའི་རྒྱུག་པ་གཅིག་བཤགས་བཞག་ན། དུག་ཤིང་ཐམས་ཅད་ཞིག་འགྲོ་ཡི་རེད་དུས། </a><a data-m="232087" data-d="3036">དཔེ་དེ་བཞིན་སྐྱེ་བ་མེད་པ་གཅིག་གཏན་ལ་ཕབ་ན། </a><a data-m="235123" data-d="3327">དེ་ནས་འགག་པ་དང་། ད་ལྟ་བའི་ཆོས་ཐམས་ཅད་ཀྱང་། གཏན་མེད་དུ་</a><a data-m="238450" data-d="2468">གཏན་ལ་ཕབ་འགྲོ་རྒྱུ་མ་གཏོགས་ཡོད་རྒྱུ་མ་རེད་དུས། </a><a data-m="240918" data-d="1490">དེ་ནི་ཕན་ཚུན་ལྟོས་ཏེ་</a><a data-m="242408" data-d="3033">གྲུབ་པའི་ཕྱིར་ན། སྐྱེ་འགག་དབུས་སུ་འཛིན་པ་ལྟར་སྣང་ཟེར། </a><a data-m="245441" data-d="2227">ད་ཀུན་རྫོབ་མིང་ཙམ་བརྡ་ཙམ་བཏགས་ན་ནི། </a><a data-m="247668" data-d="2841">སྐྱེ་བ་གནས་པ་འགག་པ་ཟེར། བརྡ་སྤྲད་རྒྱུ་ཞིག་ཡོད་རེད་མ་གཏོགས། </a><a data-m="250509" data-d="3304">རིགས་པ་ངོ་མས་དཔྱད་བཞག་ན། སྐྱེ་འགག་དབུས་སུ་འཛིན་པ་ལྟར་སྣང་བའང་</a><a data-m="253813" data-d="1901">བློ་འཁྲུལ་པ་ཡི་སྒོ་ནས། དཔེར་ན། </a><a data-m="255714" data-d="3216">ཐག་ཁྲ་ཡི་སྟེང་དུ། ནུབ་རབ་རིབ་དཀྱིལ་ལ་</a><a data-m="258930" data-d="2281">ཐག་པ་ཁྲ་བོ་འདི་སྦྲུལ་རེད་བསམ་འོང་ན། </a><a data-m="261211" data-d="3474">འདི་སྦྲུལ་བསམ་རྒྱུ་ཡི་འཇིགས་སྣང་སྐྱེད་བྱེད་ཀྱི་སྦྲུལ་དངོས་གནས་འདི་</a><a data-m="264685" data-d="2265">ཐག་པ་ཡི་སྟེང་ནས་དང་པོ་ནས་ཡོད་མ་རེད། </a><a data-m="266950" data-d="2708">སྦྲུལ་རེད་བསམ་སེམས་ཞེད་སྡོད་པའི་སྐབས་ལའང་ཡོད་མ་རེད། </a><a data-m="269658" data-d="3926">མཐའ་མར་སྦྲུལ་མ་རེད། ཐག་པ་རེད་བསམ་གཏན་ལ་ཕབ་སོང་དུས་ཀྱང་ཡོད་མ་རེད་དུས། </a><a data-m="273584" data-d="3985">དཔེ་དེ་བཞིན་དུ་ཡུལ་དང་ཡུལ་ཅན་གྱི་འཛིན་པ་ཐམས་ཅད། ད་ལྟ་སྦྲུལ་བཏགས་བཞག་དུས། </a><a data-m="277569" data-d="1686">བློ་འཁྲུལ་བས་བཏགས་བཞག་པའི་</a><a data-m="279255" data-d="4409">དེ་གློ་བུར་བ་ཟེར་མཁན་འདི། སྔ་ནས་མེད་པ་གསར་པ་ཞིག་རེད་ཟེར་མཁན་འདི། </a><a data-m="283664" data-d="3026">འཁྲུལ་པའི་ངོ་བོ་ཡིན་པས་དོན་དུ་བདེན་པར་མ་གྲུབ་པས་</a><a data-m="286690" data-d="2924">རང་བཞིན་མེད་པར་གཏན་ལ་ཕབ་པར་འགྱུར་བ་ཡིན་ནོ། །</a><a data-m="289614" data-d="1651">འོ་ན་མེད་པ་དེ་ཙམ་ཟེར་དུས་ཀྱི་</a><a data-m="291265" data-d="3748">སྐྱེ་བའང་མེད། འགག་པའང་མེད། གནས་པ་མེད་པ། མེད་པ་མེད་རྐྱང་འདི་</a><a data-m="295013" data-d="1929">གནས་ལུགས་མཐར་ཐུག་པ་ཡིན་ནམ་སྙམ་ན། </a><a data-m="296942" data-d="1839">དེ་གནས་ལུགས་མཐར་ཐུག་མ་ཡིན་ཏེ། </a><a data-m="298781" data-d="2220">དཔེར་ན་ཡོད་དང་མེད་ཟེར་མཁན་འདི། </a><a data-m="301001" data-d="2816">ཡོད་པ་ལ་ལྟོས་ཏེ་མེད་པ། མེད་པ་ལ་ལྟོས་ཏེ་ཡོད་པ་</a><a data-m="303817" data-d="2241">ཕན་ཚུན་ལྟོས་ཏེ་དགོས་པའི་ཕྱིར་ན། </a><a data-m="306058" data-d="3787">དེ་གཟོད་མ་ཉིད་ནས་ཡོད་མ་མྱོང་བའི་མེད་པ་ཇི་ལྟར་འགྲུབ་སྟེ། </a><a data-m="309845" data-d="907">གྲུབ་ཀྱི་མ་རེད། </a><a data-m="310752" data-d="2979">དཔེར་ན། ཕྱུགས་ལ་རྭ་གཡས་ཡོད་ན། གཡོན་བཏགས་ཆོག་གི་རེད། </a><a data-m="313731" data-d="5009">གཡོན་ཡོད་ན་གཡས་བཏགས་ཆོག་གི་རེད་མ་གཏོགས། གཡས་གཏན་ནས་མེད་ན་གཡོན་ཟེར། གདགས་བྱ་འདོགས་བྱེད་ཡོད་མ་རེད་དུས། </a><a data-m="318740" data-d="2327">གཉིས་ཀ་དེ་བས་ཀྱང་གནས་ལུགས་མ་ཡིན་ཏེ། </a></p>
<img src="components/slides/slide_37.jpg" alt="slide 37">
<p><a data-m="321067" data-d="3508">དེ་གཉིས་ཕན་ཚུན་རྫས་འགལ་བས་ཟེར། ཡོད་པ་དང་མེད་པ་གཉིས་</a><a data-m="324575" data-d="2150">མེ་དང་ཆུ་ལྟ་བུ། གཅིག་ནི་དངོས་ཡོད་རེད། </a><a data-m="326725" data-d="2355">གཅིག་ནི་དངོས་མེད་རེད་དུས་རྫས་འགལ་བས་ན། </a><a data-m="329080" data-d="2291">དེ་གཞི་གཅིག་གི་སྟེང་དུ་ཡོད་མེད་གཉིས་ཀ་</a><a data-m="331371" data-d="1249">གྲུབ་མི་སྲིད་པ་དང་། </a><a data-m="332620" data-d="3559">སྔར་བཤད་པའི་རིགས་པ་ཐམས་ཅད་ཐོག་ཏུ་འབབ་པར་འགྱུར་བའི་ཕྱིར་རོ། །</a><a data-m="336179" data-d="1771">དེས་ན་ཡོད་མེད་གཉིས་ཀ་མ་ཡིན་པ་</a><a data-m="337950" data-d="3579">ཕུང་པོ་གསུམ་པ་ཞིག་ལ། ཡོད་པའང་མ་ཡིན། མེད་པ་ཡང་མ་ཡིན་སོང་རྒྱུ་ཡི་</a><a data-m="341529" data-d="2752">ཕུང་གསུམ་པ་ཞིག་ཤེས་བྱ་ལ་གཏན་ནས་སྲིད་ཀྱི་མ་རེད། </a><a data-m="344281" data-d="2517">དེ་མི་སྲིད་དུས་དེ་ལྟར་རིགས་པའི་ཚུལ་ཟབ་མོས་</a><a data-m="346798" data-d="1991">ཇི་ལྟར་དཔྱད་ཀྱང་། དེ་</a><a data-m="348789" data-d="2064">གཟུང་འཛིན་གྱི་དངོས་པོ་འདི་ཐམས་ཅད་</a><a data-m="350853" data-d="2546">ཡོད་པ། མེད་པ། སྤྲོས་པའི་མཐའ་ཐམས་ཅད་ལས་</a><a data-m="353399" data-d="1891">ནམ་ཡང་ཐུག་པར་མི་འགྱུར་ཏེ། </a><a data-m="355290" data-d="2697">ཡུལ་རང་ངོས་ནས་སྤྲོས་པ་ཐམས་ཅད་ཉེ་བར་ཞི་བའི་ཕྱིར་རོ་ཟེར། </a><a data-m="357987" data-d="2060">གནས་ལུགས་མཐར་ཐུག་གི་ངོ་བོ་ཡིན་ན། </a><a data-m="360047" data-d="5118">གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཟེར་མཁན་འདིའི་རང་བཞིན་དུ་སླེབས་ཚར་ན། </a><a data-m="365165" data-d="5469">དེ་ལྟོས་བྱ་ལྟོས་བྱེད། སྣང་བ་དངོས་པོ་ཡོད་པ་མེད་པ་གཅིག་ཏུ་</a><a data-m="370634" data-d="2281">གྲུབ་པ་ཞིག་དང་། བརྡར་བཏགས་རྒྱུ་མ་རེད་དུས། </a><a data-m="372915" data-d="1923">དེ་སྤྲོས་པ་ཐམས་ཅད་ཞི་ཚར་ན། </a><a data-m="374838" data-d="1592">སྤྲོས་པ་ཞི་བ་ཡི་མཐར་ཐུག་པ་</a><a data-m="376430" data-d="2962">འདི་ནི། བདག་ཅག་གི་སྟོན་པ་ཡིས། ཟབ་ཞི་སྤྲོས་བྲལ་འོད་གསལ་འདུས་མ་བྱས། །</a><a data-m="379392" data-d="2423">བདུད་རྩི་ལྟ་བུའི་ཆོས་ཤིག་བདག་གིས་བརྙེས། །ཟེར་མཁན་</a><a data-m="381815" data-d="1260">དེ་ལ་ཐུག་འགྲོ་རྒྱུ་རེད་དུས། </a><a data-m="383075" data-d="1678">དེ་ལ་མ་ཐུག་གི་བར་དུ་</a><a data-m="384753" data-d="2443">ལེགས་པར་གཏན་ལ་ཕབ་དགོས་པ་ཡིན་གསུངས། </a></p>
<img src="components/slides/slide_38.jpg" alt="slide 38">
<p><a data-m="387196" data-d="3838">དེ་ནས། བཞི་པ། གཉིས་སུ་མེད་པའི་ཡེ་ཤེས་ཀྱི་ངོ་བོར་གཏན་ལ་ཕབ་པ་འདི། </a><a data-m="391034" data-d="1978">འཛིན་པ་ཐམས་ཅད་འགོག་པའི་ཚུལ་དང་། </a><a data-m="393012" data-d="2741">དཔྱད་མཐར་མཉམ་པར་བཞག་པའི་ཚུལ་ཏེ་གཉིས་ཡོད་པའི་ནང་ནས། </a><a data-m="395753" data-d="2332">དང་པོ་འཛིན་པ་ཐམས་ཅད་འགོག་པའི་ཚུལ་</a><a data-m="398085" data-d="1941">ཞེས་པ་འདི་རེད་དུས། དེ་ནི། </a><a data-m="400026" data-d="3241">དགག་བྱའི་སྤྲོས་པ་མཐའ་དག་ཀྱང་། །གཟོད་ནས་རང་བཞིན་མ་དམིགས་ཕྱིར། །</a><a data-m="403267" data-d="1773">དེ་ཉིད་བཀག་པའི་སྤྲོས་བྲལ་ཀྱང་། །</a><a data-m="405040" data-d="1541">དོན་དུ་གྲུབ་པ་ཡོད་མ་ཡིན། །</a><a data-m="406581" data-d="2995">ཞེས་པའི་སྒོ་ནས་བསྟན་པར་མཛད་པ་སྟེ། </a><a data-m="409576" data-d="3276">དེ་དཔེར་ན། འཛིན་པ་བྱུང་ན་ལྟ་བ་མིན། །ཟེར་མཁན་དེ་རེད་དུས། </a><a data-m="412852" data-d="4458">འཛིན་པ་ཞིག་ཡོད་ཚར་ན་ལྟ་བ་མཐར་ཐུག་པ་ཡང་དག་པ་ཞིག་གཏན་ནས་ཡོད་ཀྱི་མ་རེད། </a><a data-m="417310" data-d="2824">དེའི་ཕྱིར་ན། འཛིན་པ་མེད་པ་ཡི་གཤིས་ཤིག་ལ་ཐུག་དགོས་རེད། </a><a data-m="420134" data-d="2011">དེ་ནས་འཛིན་པ་དེ་ཉིད་གང་རེད་ཟེར་ན། </a></p>
<img src="components/slides/slide_39.jpg" alt="slide 39">
<p><a data-m="422145" data-d="1919">མཐར་ཐུག་དཔྱོད་པའི་རིག་ཤེས་ཚད་མའི་ངོར། </a><a data-m="424064" data-d="1761">མཐར་ཐུག་ཟེར་ན། དེ་ད་ལྟ་</a><a data-m="425825" data-d="2961">ཆོས་ཐམས་ཅད་བདེན་པ་གཉིས་ཀྱི་སྒོ་ནས་གཏན་ལ་ཕབ་དགོས་དུས། </a><a data-m="428786" data-d="1603">མཐར་ཐུག་དེ་དོན་དམ་བདེན་པ་རེད། </a><a data-m="430389" data-d="5353">དོན་དམ་བདེན་པ་དེ་ལའང་། རྣམ་གྲངས་པའི་དོན་དམ་བདེན་པ་དང་། རྣམ་གྲངས་མ་ཡིན་པའི་དོན་དམ་བདེན་པ་གཉིས་ཡོད་རེད། </a><a data-m="435742" data-d="4242">ཉམས་སུ་མྱང་བྱ་མཐར་ཐུག་གི་ངོ་བོ་དེ། རྣམ་གྲངས་མ་ཡིན་པའི་དོན་དམ་བདེན་པ་དེ་རེད། </a><a data-m="439984" data-d="2411">འདི་དོན་དམ་བདེན་པ་འདི་གཏན་ལ་ཕབ་པ་ལ། </a><a data-m="442395" data-d="1823">ད་ལྟ་ངེད་ཚོ་སོ་སོ་སྐྱེ་བོ་རྣམས་ཀྱིས་</a><a data-m="444218" data-d="3495">ཐོས་པའི་སྒྲོ་འདོགས་རིགས་པ་ཡི་སྒོ་ནས་གཏན་ལ་ཕབ་དགོས་རྒྱུ་རེད་མ་གཏོགས། </a><a data-m="447713" data-d="4194">དེ་མིན་ན་དོན་དམ་གྱི་བདེན་པ་འདི་མྱོང་བ་ཡི་ཐོག་ལ་སླེབ་ཀྱི་མ་རེད། </a><a data-m="451907" data-d="2301">རིགས་པ་འདི་རྗེས་དཔག་གི་རིགས་པ་རེད་དུས། </a><a data-m="454208" data-d="2360">དེ་སངས་རྒྱས་བཅོམ་ལྡན་འདས་ཀྱིས་གསུངས་བཞག་པའི་བཀའ། </a><a data-m="456568" data-d="1308">རྗེས་འཇུག་མཁས་པ་</a><a data-m="457876" data-d="3736">དཔལ་མགོན་འཕགས་པ་ཀླུ་སྒྲུབ་ཀྱི་དབུ་མ་རྩ་བ་རིགས་ཚོགས་ལ་སོགས་པ་ལྟ་བུ་དང་། </a><a data-m="461612" data-d="3878">དབུ་མ་འཇུག་པ་ཡི་ཤིང་རྟ་རྣམ་བདུན་ལྟ་བུའི་རིགས་པ་ཞིག་གིས་དཔྱད་བཞག་ན། </a><a data-m="465490" data-d="3231">དེ་ཡོད་མེད་མཐའ་ལས་འདས་པའི་ཆོས་ཉིད་འདི་དེ་འདྲ་ཞིག་ཡིན་ས་རེད་བསམ། </a><a data-m="468721" data-d="2799">དཔེ་ཆ་ཡི་གོ་བའི་སྒོ་ནས་གཅིག་མྱོང་འོང་རྒྱུ་རེད་དུས། </a><a data-m="471520" data-d="3376">འདི་གོ་བ་ཡི་ངེས་ཤེས་མཐར་ཐུག་པ་ཞིག་སྐྱེས་ན། </a><a data-m="474896" data-d="2193">ཐོས་བསམ་སྒོམ་གསུམ་གྱི་ཤེས་རབ་ཟེར་མཁན་ནང་ནས། </a><a data-m="477089" data-d="1870">བསམ་པའི་ཤེས་རབ་ཟེར་མཁན་དེ་རེད། </a><a data-m="478959" data-d="3083">དེའི་ཕྱིར་ན། མཐར་ཐུག་པ་དཔྱོད་པའི་རིག་ཤེས་ཚད་མའི་ངོར། </a><a data-m="482042" data-d="2375">དགག་བྱའི་སྤྲོས་པ། ད་ལྟ་</a><a data-m="484417" data-d="3685">ཕྱི་གཟུང་བ་ཡུལ་དང་། ནང་འཛིན་པ་སེམས་ཀྱི་དགག་བྱའི་སྤྲོས་པ་དང་ནི། </a><a data-m="488102" data-d="2877">ཡོད་པ་དང་། མེད་པ་དང་། ཡོད་མེད་གཉིས་ཀ་དང་། </a><a data-m="490979" data-d="1592">གཉིས་ཀ་མ་ཡིན་པ་མཐའ་དག་</a><a data-m="492571" data-d="1339">བྱེ་བྲག་རེ་རེ་ནས་</a><a data-m="493910" data-d="4083">དོན་དུ་ཡོད་པར་མ་གྲུབ་པའི་ཚུལ། མེད་པར་མ་གྲུབ་པའི་ཚུལ། གཉིས་ཀ་མ་གྲུབ་པའི་ཚུལ། </a><a data-m="497993" data-d="2207">གཉིས་མིན་མ་གྲུབ་པའི་ཚུལ་</a><a data-m="500200" data-d="1746">རིམ་པ་བཞིན་དུ་དཔྱད་དུས། </a><a data-m="501946" data-d="1272">བདེན་པར་མ་གྲུབ་སྟེ། </a><a data-m="503218" data-d="2158">སྔར་སྨོས་པའི་རིགས་པས་དཔྱད་ན་</a><a data-m="505376" data-d="1532">འདི་ཡོད་པ་དང་མེད་པ་ཟེར། </a><a data-m="506908" data-d="5316">སྟོང་པ་ཉིད་དེ། དང་པོ་ཡོད་པའི་དུས་ནས་ཡོད་མེད་ཀྱི་མཐའ་ལས་འདས་སོང་བ་རེད་ཚར་རེད་མ་གཏོགས། </a><a data-m="512224" data-d="2527">དང་པོ་སྔོན་ནས་བུམ་པ་ལྟ་བུ་ཞིག་ཡོད། </a><a data-m="514751" data-d="4167">རྗེས་ནས་དེ་ཐོ་བས་བཅག་འོང་དུས་བུམ་པ་དངོས་མེད་རེད་སོང་བ་དེ་ལྟ་བུ་མ་རེད་དུས། </a><a data-m="518918" data-d="3677">སྔར་སྨོས་པའི་རིགས་པས་དཔྱད་ན་རང་བཞིན་གྱིས་མ་གྲུབ་པའི་ཕྱིར་ན། </a><a data-m="522595" data-d="2459">དེ་ཡོད་པ་དང་མེད་པ། གཉིས་ཀ་དང་གཉིས་མིན་</a><a data-m="525054" data-d="2687">ཐམས་ཅད་བཞི་ཀ་ལྷན་ཅིག་ཏུ་ཚོགས་པ་ལ་</a><a data-m="527741" data-d="5378">ལྟོས་ཏེ། དེ་ཡོད་པ་ལ་ལྟོས་ཏེ་མེད་པ། ཡོད་མེད་གཉིས་ཀ་ལ་ལྟོས་ཏེ་གཉིས་ཀ་ཡིན་པ་གཉིས་ཀ་མ་ཡིན་པའི་</a><a data-m="533119" data-d="2293">སྤྲོས་པ་སྤྱི་ཙམ་ཉིད་དུ་ཡང་། </a><a data-m="535412" data-d="2117">དེ་རིགས་པས་དཔྱད་ན་བདེན་པར་མ་གྲུབ་སྟེ། </a><a data-m="537529" data-d="3236">རྩོམ་གཞི་གཟུང་བ་དང་འཛིན་པ་གཉིས་བྱེ་བྲག་མེད་པའི་ཕྱིར་ན། </a><a data-m="540765" data-d="1859">དེ་རྩོམ་གཞི་དེ་ལྟ་བས་ན་</a><a data-m="542624" data-d="3265">སྤྱི་དང་བྱེ་བྲག་གཉིས་ཀྱི་སྤྲོས་པ་ཐམས་ཅད་བདེན་པར་མེད་པས། </a></p>
<img src="components/slides/slide_40.jpg" alt="slide 40">
<p><a data-m="545889" data-d="2049">སྤྲོས་པ་དེ་དག་བཀག་པའི་གྲུབ་དོན་</a><a data-m="547938" data-d="2970">སྤྲོས་བྲལ་སྤྱི་ཙམ་དུའང་བདེན་པར་མ་གྲུབ་དུས་ཙ་ན། </a><a data-m="550908" data-d="3413">སྤྲོས་པ་བྲལ་བའི་ཡེ་ཤེས་རེད་ཟེར། མཛུབ་མོ་འཛུགས་ས་ཞིག་གཏན་ནས་ཡོད་མ་རེད། </a><a data-m="554321" data-d="3988">དེའི་ཕྱིར་ན། མེད་པ་བཀག་པས་ཡོད་པ་འགྲུབ་མི་སྲིད་པའི་ཕྱིར་ན། </a><a data-m="558309" data-d="1902">དོན་དུ་སྤྲོས་བྲལ་ཉིད་ཀྱང་</a><a data-m="560211" data-d="2561">རང་བཞིན་གྱིས་གྲུབ་པ་ཡོད་པ་མ་ཡིན་པས་ཟེར། </a><a data-m="562772" data-d="2459">དེ་</a><a data-m="565231" data-d="3956">ཚིག་བྲལ་ངག་གི་ལམ་གྱིས་མི་མཚོན་པའི། །དེ་བཞིན་ཉིད་ཆོས་རང་བཞིན་ནམ་མཁའ་འདྲ། །སེམས་དང་ཡིད་ཀྱི་རྒྱུ་བ་རྣམ་སྤངས་པ། །ཞེས་</a><a data-m="569187" data-d="1658">བརྗོད་པའི་ཚིག་གི་ཡུལ་དུ་</a><a data-m="570845" data-d="2831">སྤྲོས་པ་ཡོད་མེད་ཀྱི་སྟེང་ནས་མ་གྲུབ་པའི་ཕྱིར་ན། </a><a data-m="573676" data-d="2224">རང་བཞིན་ཡོད་པར་གྲུབ་པ་མ་ཡིན་པས། </a><a data-m="577371" data-d="2985">ཆོས་ཉིད་ཀྱི་ངོ་བོ་དེ་ལ་བཞག་ན། ཕྱི་གཟུང་བ་ཡུལ། </a><a data-m="580356" data-d="3123">ནང་འཛིན་པ་སེམས་ཐམས་ཅད་དང་བྲལ་བའི་ཆོས་ཉིད་དེ། </a><a data-m="583479" data-d="3291">དེ་ནས་མཐར་ཐུག་གི་ངོ་མ་ཉམས་མྱོང་གི་སྒོ་ནས་གཏན་ལ་ཕབ་དགོས་ན། </a><a data-m="586770" data-d="4701">དེ་ནས། བསམ་གྱིས་མི་ཁྱབ་པའི་ཆོས་ཉིད་ཟེར་དེ་རེད་དུས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །ཟེར་རྒྱུ་འདི་རེད། </a><a data-m="591471" data-d="3215">མཁས་པ་པཎྜི་ཏ་རིག་པའི་གནས་ཐམས་ཅད་ཐོགས་པ་མེད་པ་ཞིག་ཡོད་ནའང་</a><a data-m="594686" data-d="2916">ཆོས་ཉིད་མཐར་ཐུག་འདི་བསྟན་དགོས་ན་བསྟན་ཤེས་ཀྱི་མ་རེད། </a><a data-m="597602" data-d="3983">དེ་རྫོགས་པའི་སངས་རྒྱས་བཅོམ་ལྡན་འདས་ཀྱིས་ཀྱང་ཆོས་ཉིད་མཐར་ཐུག་དེ་བསྟན་དགོས་དུས་བཟུང་། </a><a data-m="601585" data-d="2223">དེ་སྟོང་པ་ཡི་ཕྱོགས་ནས་ནམ་མཁའ་ལྟ་བུ། </a><a data-m="603808" data-d="1766">གསལ་བ་ཡི་ཕྱོགས་ནས་ཉི་མ་ལྟ་བུ་ཟེར། </a><a data-m="605574" data-d="2333">ཆ་ཤས་ཆ་ཤས་དཔེ་ཡིས་མཚོན་སྡོད་རྒྱུ་མ་གཏོགས་</a><a data-m="607907" data-d="4110">སྟོང་ཉིད་གང་པོ་འདི། འདི་འདྲ་རེད་ཟེར། དཔེ་གཅིག་གིས་མཚོན་བྱ་གཏན་ནས་ཡོད་པ་མ་རེད། </a><a data-m="612017" data-d="3853">དེའི་ཕྱིར་ན། དེ་མེད་དུས་དེ་འཕགས་པ་རྣམས་ཀྱི་མཉམ་བཞག་གིས་གཟིགས་སོང་ན། </a><a data-m="615870" data-d="3968">འཕགས་པའི་མཉམ་བཞག་མཐར་ཐུག་སངས་རྒྱས་འཕགས་པའི་མཉམ་བཞག་གིས་ཀྱང་། </a><a data-m="619838" data-d="4266">དགོངས་པ་མི་གཡོ་བའི་ངང་ནས། སོ་སོ་རང་རིག་པའི་ཡེ་ཤེས་ཀྱི་སྤྱོད་ཡུལ་རེད་བསྡད་རེད་མ་གཏོགས།)</span></a><a data-m="639049" data-d="2730">སེམས་དང་བཅས་སྤྱོད་ཡུལ་གཏན་ནས་མེད་པས་ན་</a><a data-m="641779" data-d="1761">བསམ་གྱིས་མི་ཁྱབ་པའི་ཚུལ་དུ། </a><a data-m="643540" data-d="2197">འདི་བསམ་གྱིས་མི་ཁྱབ་པའི་ངོ་བོ་དེ་ལ་བཞག་ན། </a><a data-m="645737" data-d="2226">གཟུང་འཛིན་གྱི་བློ་ཞིག་གཏན་ནས་ཡོད་མ་རེད། </a><a data-m="647963" data-d="2991">དེའི་ཕྱིར་ན། བློ་ཟེར་མཁན་འདི་ཀུན་རྫོབ་འཁྲུལ་པ་ཡི་དབང་དུ་བཏང་ནས། </a><a data-m="650954" data-d="2454">བློ་ལས་འདས་པའི་ཡེ་ཤེས་འདི་གཏན་ལ་ཕབ་དུས། </a><a data-m="653408" data-d="3249">ད་ཆ་ཤས་དེ་ཡོད་པ་སྣང་ཕྱོགས་ནས་རེ་རེ་གཏན་ལ་ཕབ། </a><a data-m="656657" data-d="1420">སྟོང་ཕྱོགས་ནས་རེ་རེ་དེ་</a><a data-m="658077" data-d="1907">མཐར་ཐུག་གྲུབ་མཐའ་དེ་གཏན་ལ་ཕབ་དགོས་རེད། </a><a data-m="659984" data-d="2590">དཔེར་ན་འཛམ་བུ་གླིང་གི་ཆུ་ཀླུང་ཐམས་ཅད་རྒྱ་མཚོ་ནང་ལ་འགྲོ་དུས། </a><a data-m="662574" data-d="2336">རྒྱ་མཚོ་གཅིག་རེད་འགྲོ་རེད་བ། དཔེ་དེ་བཞིན་དུ། </a><a data-m="664910" data-d="2918">སྣང་ཕྱོགས་དང་སྟོང་ཕྱོགས་ཐམས་ཅད་ནས་མ་གྲུབ་བར་གཏན་ལ་ཕབ་དུས་</a><a data-m="667828" data-d="3278">མཐར་ཐུག་བསམ་གྱིས་མི་ཁྱབ་པའི་ཆོས་ཉིད་སྤྲོས་པ་དང་བྲལ་བ་དེ་ལ། </a><a data-m="671106" data-d="2299">ཉེ་བར་ཞི་བའི་མཐར་ཐུག་དེ་ལ་ཐུག་སོང་ན། </a><a data-m="673405" data-d="2201">དེ་ཐོས་པས་གང་ལའང་གཅིག་</a><a data-m="675606" data-d="2745">གཏན་ལ་ཕབ། བསམ་པའི་སྒོ་ནས་ཉམས་སུ་མྱོང་འོང་ན། </a><a data-m="678351" data-d="2708">དེ་ཞི་གནས་དང་ལྷག་མཐོང་གི་ཏིང་ངེ་འཛིན་གྱི་སྒོ་ནས་</a><a data-m="681059" data-d="757">བསྒོམ་བྱ་རེད། </a><a data-m="681816" data-d="1983">དེ་ལྟར་ཡིན་པའི་ཚུལ་སློབ་དཔོན་ཀླུ་ཡིས། </a><a data-m="683799" data-d="3201">གཞན་ལས་ཤེས་མིན་ཞི་བ་དང་། །སྤྲོས་པ་རྣམས་ཀྱིས་མ་སྤྲོས་པ། །</a><a data-m="687000" data-d="3200">རྣམ་རྟོག་མེད་དོན་ཐ་དད་མིན། །དེ་ནི་དེ་ཡི་མཚན་ཉིད་དོ། །ཟེར་དུས། </a><a data-m="690200" data-d="2558">དེ་སོ་སོ་རང་རིག་པའི་ཡེ་ཤེས་ཀྱི་སྤྱོད་ཡུལ་</a><a data-m="692758" data-d="1106">ཆོས་ཉིད་དེ། </a><a data-m="693864" data-d="3569">སེམས་ཅན་ཐམས་ཅད་ཀྱི་རྒྱུད་ལ་ཁམས་བདེ་བར་གཤེགས་པའི་སྙིང་པོ་ཡིས་</a><a data-m="697433" data-d="2135">ཏིལ་ལ་མར་བཞིན་དུ་ཁྱབ་བསྡད་ཡོད་རེད་མ་གཏོགས། </a><a data-m="699568" data-d="2227">གཞན་ཞིག་གིས་བསྟན་བྱ་སྟོན་བྱེད་བྱས་ན་</a><a data-m="701795" data-d="1063">གཏན་ནས་ཡོད་མ་རེད། </a><a data-m="702858" data-d="2506">དེའི་ཕྱིར་ན། བསྟན་བྱ་སྟོན་བྱེད་མེད་ཚར་དུས། </a><a data-m="705364" data-d="3061">དེ་ཆོས་ཐམས་ཅད་སྤྲོས་པ་ཐམས་ཅད་ཞི་ཚར་དུས། </a><a data-m="708425" data-d="1332">སྤྲོས་པ་ཞི་བ། </a><a data-m="709757" data-d="5604">དེ་ཡོད་པ། མེད་པ། གྲུབ་མཐའ་ཡི་ལྟ་བ། སྒོམ་པ། སྤྱོད་པ། ལུང་རིགས་པ་རྣམས་ཀྱིས་ག་ཚོད་སྤྲོས་བསྡད་ནའང་། </a><a data-m="715361" data-d="3448">ཆོས་ཉིད་མཐར་ཐུག་གཏན་ལ་ཕབ་ཤེས་ཀྱི་མ་རེད་དུས། </a><a data-m="718809" data-d="3707">དེའི་ཕྱིར་ན། ཚིག་བྲལ། ངག་གིས་ལམ་གྱིས་མི་མཚོན་གསུང་རྒྱུ་འདི་རེད། </a><a data-m="722516" data-d="4575">འདི་ཆོས་ཉིད་མཐར་ཐུག་པ་འདི། སོ་སོའི་སྐྱེ་བོའི་བློ་ཡི་རྣམ་རྟོག་གི་ཡུལ་དུ་ཞིག་འགྱུར་དགོས་ན། </a><a data-m="727091" data-d="1706">བློ་ཡི་རྣམ་རྟོག་གི་ཡུལ་དུ་འགྱུར་འོང་ན། </a><a data-m="728797" data-d="1531">འཁྲུལ་པ་ཀུན་རྫོབ་ཅན་ཞིག་མ་གཏོགས་</a><a data-m="730328" data-d="1223">གཏན་ནས་མེད་བསྡད་དུས། </a><a data-m="731551" data-d="1606">རྣམ་རྟོག་མེད་པའི་དོན། </a><a data-m="733157" data-d="2228">དེ་ཆོས་ཉིད་སྟོང་པ་དེའི་ངང་ནས་གཞལ་བཞག་ན། </a><a data-m="735385" data-d="2389">ཁམས་གསུམ་འཁོར་བའི་ལས་དང་ཉོན་མོངས་པ་ཟེར་མཁན་ཞིག་ཀྱང་། </a><a data-m="737774" data-d="1978">ཆོས་ཉིད་སྟོང་པ་ལ་གྲུབ་མྱོང་མ་རེད། </a><a data-m="739752" data-d="2288">མྱ་ངན་ལས་འདས་པའི་སྐུ་དང་ཡེ་ཤེས་ཟེར་མཁན་ཞིག་ཀྱང་། </a><a data-m="742040" data-d="1673">གསར་དུ་འགྲུབ་དགོས་ཀྱི་མ་རེད། </a><a data-m="743713" data-d="1906">འདི་འགྲུབ་མ་དགོས་པའི་ངོ་བོ་དེ་ནི། </a><a data-m="745619" data-d="2451">ཆོས་ཉིད་དེ་ཡི་མཚན་ཉིད་དོ། །ཞེས་པ་དང་། </a></p>
<img src="components/slides/slide_41.jpg" alt="slide 41">
<p><a data-m="748070" data-d="1080">མགོན་པོ་ཞི་བ་ལྷས། </a><a data-m="749150" data-d="3264">གང་ཚེ་དངོས་དང་དངོས་མེད་པ། །བློ་ཡི་མདུན་ན་མི་གནས་པ། །</a><a data-m="752414" data-d="3022">དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི། །</a><a data-m="755436" data-d="1861">ཞེས་པ་ལ་སོགས་པས་མཚོན་ཏེ་</a><a data-m="757297" data-d="1161">རྒྱ་ཆེར་གསུངས་པ་ཡིན། </a><a data-m="758458" data-d="3128">དེས་ན་འཁོར་འདས་སྣང་སྲིད་ཀྱི་ཆོས་རྣམས་མ་ལུས་པ་ཐམས་ཅད། </a><a data-m="761586" data-d="1749">སྣང་ལུགས་ཀུན་རྫོབ་ཀྱི་ངོས་ནས་ཡིན་ན་</a><a data-m="763335" data-d="3219">ཀུན་རྫོབ་ཀྱི་བདེན་པ་དེ། གཏན་ནས་བསླུ་བ་མེད་པའི་བདག་ཉིད་རེད་དུས། </a><a data-m="766554" data-d="2782">དེ་རང་རང་གི་རྒྱུ་རྐྱེན་རྟེན་འབྲེལ་ལ་བརྟེན་ནས་</a><a data-m="769336" data-d="1208">སྐྱེས་པའི་ཕྱིར་ན། </a><a data-m="770544" data-d="3782">གཏན་ནས་མེད་པ་རི་བོང་གི་རྭ་དང་། མོ་གཤམ་གྱི་བུ་ལྟ་བུ་ཞིག་ཀྱང་མ་རེད། </a><a data-m="774326" data-d="3242">གནས་ལུགས་དོན་དམ་གྱི་ངོ་བོ་བདེན་པའི་ངོས་ནས་བཤད་ན། </a><a data-m="777568" data-d="3041">རྒྱུ་རྐྱེན་རྟེན་འབྲེལ་གྱིས་སྐྱེས་བཞག་པ་དེ། </a><a data-m="780609" data-d="3379">ད་ལྟ་རིགས་པས་ཧ་ལམ་དཔྱད་པའི་སྒོ་ཙམ་ཞིག་བསྟན་པ་དེ་ཡིན། </a><a data-m="783988" data-d="1997">བདེན་པར་གྲུབ་པ་ཞིག་ཡོད་པ་མ་རེད། </a><a data-m="785985" data-d="2351">དེའི་ཕྱིར་ན། ཆོས་ཉིད་ཀྱི་ངོ་བོའི་གཞི་དེ། </a><a data-m="788336" data-d="2266">ཡོད་པ་དང་མེད་པ་ཞིག་གྲུབ་ཡོད་ན། </a><a data-m="790602" data-d="1766">དེ་རྟེན་འབྲེལ་གྱིས་ཁྱབ་ཚར་རེད། </a><a data-m="792368" data-d="3055">རྟེན་འབྲེལ་གྱི་ངོ་བོ་རེད་ན། ཡོད་པ་མེད་པ་རིགས་པས་དཔྱད་ཚར་དུས་</a><a data-m="795423" data-d="2154">དཔྱད་བཟོད་དུ་མི་གྲུབ་པ་ཞིག་རང་ཤུགས་ཀྱིས་</a><a data-m="797577" data-d="1936">ཡིན་དུས། ད་དོན་དུ་རྟེན་འབྲེལ་ཡན་ལག་</a><a data-m="799513" data-d="2707">བཅུ་གཉིས་ཀྱིས་ཁྱབ་རྒྱུ་རེད། དེའི་ཕྱིར་ན། </a></p>
<img src="components/slides/slide_42.jpg" alt="slide 42">
<p><a data-m="802220" data-d="2453">རྟེན་འབྲེལ་ལ་སྟོང་ཉིད་ཀྱིས་ཁྱབ་པའི་ཕྱིར་ན། </a><a data-m="804673" data-d="2635">སྣང་སྟོང་ཚོགས་པ་ཟུང་དུ་འཇུག་པའི་ཚུལ་ཟེར། </a><a data-m="807308" data-d="5994">སྣང་བཞིན་དུ་སྟོང་། སྟོང་བཞིན་དུ་སྣང་གསུངས། བརྡ་སྤྲད་པ་ཙམ་ཞིག་རེད་མ་གཏོགས། ངེད་ཚོ་ཡི་ད་ལྟ་སོ་སོའི་སྐྱེ་བོ་ཡི་བློ་ལ་བྱས་ན། </a><a data-m="813302" data-d="4038">སྣང་བ་ཟེར་མཁན་འདི། ཀ་བ། བུམ་པ། གཟུགས། དབྱིབས། ཁ་དོག་ལག་པས་གཟུང་དུ་ཡོད་པ། </a><a data-m="817340" data-d="2062">མིག་གིས་བསྟན་དུ་ཡོད་པ་ལྟ་བུ། </a><a data-m="819402" data-d="2807">སྟོང་པ་ཟེར་རྒྱུ་བར་སྣང་སྟོང་པ་འདི་འདྲ་ཞིག་གོ་རྒྱུ་རེད་དུས། </a><a data-m="822209" data-d="2968">འདི་ཆོས་ཉིད་སྟོང་པ་ཉིད་ཀྱི་སྣང་སྟོང་འདི་དེ་འདྲ་མ་རེད། </a><a data-m="825177" data-d="3869">སྣང་ཆ་ནས་བཤད་ན། དེ་ཟག་པ་མེད་པ་ཆོས་ཁམས་རྒྱ་མཚོ་ལྟ་བུ་འདི། </a><a data-m="829046" data-d="1726">འགགས་པ་མེད་པ་སྣང་ཆོག་ཆོག །</a><a data-m="830772" data-d="3119">སྟོང་པ་བཤད་ན། དེ་ཐམས་ཅད་ཀྱང་མེད་སྣང་སྟོང་པ། </a><a data-m="833891" data-d="2234">བེམ་སྟོང་ལྟ་བུ་དང་། བར་སྣང་སྟོང་པ་མ་རེད་པར། </a><a data-m="836125" data-d="3975">དེ་སྣང་སྟོང་ཚོགས་པ་ལས་ཟུང་དུ་འཇུག་པའི་ཚུལ། མདོ་ལས། </a><a data-m="840100" data-d="3630">གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །</a><a data-m="843730" data-d="1665">རྐྱེན་ལ་རག་ལས་གང་དེ་སྟོང་པ་ཉིད། །</a><a data-m="845395" data-d="2870">གང་གིས་སྟོང་ཉིད་ཤེས་ན་བག་ཡོད་ཡིན། །ཞེས་པ་དང་། </a><a data-m="848265" data-d="838">སློབ་དཔོན་ཀླུས། </a><a data-m="849103" data-d="2803">རྟེན་ཅིང་འབྲེལ་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །</a><a data-m="851906" data-d="3167">དེ་ཕྱིར་སྟོང་ཉིད་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཟེར། </a><a data-m="855073" data-d="2363">ཕྱི་ནང་འཁོར་འདས་སྣོད་བཅུད་ཀྱི་སྣང་བ་དེ་ཐམས་ཅད་</a><a data-m="857436" data-d="1717">རྟེན་འབྲེལ་རེད་སོང་བ་འདི་ཡིས། </a><a data-m="859153" data-d="3737">རྟེན་འབྲེལ་རེད་ཚར་ན་སྟོང་ཉིད་དུ་གཏན་ལ་ཕབ་མི་ཐུབ་པ་གཏན་ནས་ཡོད་མ་རེད། </a><a data-m="862890" data-d="1911">རྟེན་འབྲེལ་དེའང་སྟོང་ཉིད་མིན་པ་</a><a data-m="864801" data-d="3744">བདེན་པར་གྲུབ་པ་ཞིག་ཡོད་ན། རྟེན་འབྲེལ་གྱི་སྣང་ཆ་འདི་གཏན་ནས་ཤར་ལོ་ཡི་མ་རེད། </a><a data-m="868545" data-d="3519">གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །ཟེར། </a><a data-m="872064" data-d="2207">སྟོང་ཉིད་ཀྱི་དོན་འདི་མངོན་སུམ་དུ་རྟོགས་ཚར་ན་</a><a data-m="874271" data-d="1278">གང་བྱེད་བཞག་ན་ཆོག་གི་རེད། </a><a data-m="875549" data-d="2392">དཔེར་ན། གྲུབ་པ་ཐོབ་པའི་གང་ཟག་ཐམས་ཅད་ཀྱི་</a><a data-m="877941" data-d="3055">ལྷག་མཐོང་བདག་མེད་རྟོགས་པའི་ཤེས་རབ་ཀྱིས། སྟོང་ཉིད་མངོན་སུམ་དུ་རྟོགས་དུས། </a><a data-m="880996" data-d="1399">དངོས་ཡོད་དངོས་མེད་ལ་སྒྱུར། </a><a data-m="882395" data-d="1281">དངོས་མེད་དངོས་པོ་ལ་སྒྱུར། </a><a data-m="883676" data-d="2132">རྫུ་འཕྲུལ་ཡ་མ་ཟུང་ཇི་ལྟར་བསྟན་ན་</a><a data-m="885808" data-d="1092">བསྟན་ཆོག་པ་སྟེ། </a><a data-m="886900" data-d="2630">དེ་སྟོང་ཉིད་ཀྱི་ངོ་བོ་མཐར་ཐུག་དེ་གཏན་ལ་ཕབ་ཚར་དུས། </a><a data-m="889530" data-d="2149">སྣང་བ་དེ་སྣང་ལ་མ་ངེས་པ་ཞིག་ཡིན་པ་</a><a data-m="891679" data-d="1167">དེ་གདེང་ཆོད་སོང་བ་རེད། </a><a data-m="892846" data-d="3089">དེ་ངེད་ཚོ་འདྲ་ཡིན་ན། དངོས་ཡོད་ཅིག་ཡིན་ན་དངོས་པོ་ལ་འཛིན། </a><a data-m="895935" data-d="1750">འདིས་ཕན་བཏགས། གནོད་སྐྱེལ། </a><a data-m="897685" data-d="3169">དངོས་མེད་ཅིག་ཡིན་ན་བར་སྣང་སྟོང་པ་ལྟ་བུ་ཞིག་ལ་འཛིན་ཚར་ན། </a><a data-m="900854" data-d="2245">དེ་ཇི་ལྟར་འདོད་པ་བཞིན་དུ་བྱེད་ནུས་ཀྱི་མ་རེད། </a><a data-m="903099" data-d="3354">རྫུ་འཕྲུལ་ཡ་མ་ཟུང་སྟོན་མི་ནུས་པའང་བདེན་པར་འཛིན་པ་འདིས་རེད། </a><a data-m="906453" data-d="4804">དེའི་ཕྱིར་ན། ཡོད་པ་དང་མེད་པ་གཉིས་ཀ་ལས་འདས་པའི་ཆོས་ཉིད་ཀྱི་ངོ་བོ་མཐར་ཐུག་པ་དེ་</a><a data-m="911257" data-d="2230">གཏན་ལ་ཕབ་ཚར་ན། དེ་ཡིན་ནོ། །ཞེས་སོ། །</a></p>
<img src="components/slides/slide_43.jpg" alt="slide 43">
<p><a data-m="913487" data-d="3048">དེ་ལྟར་ན་རིམ་པ་བཞིན་དུ། </a><a data-m="916535" data-d="3344">དེ་སྣང་སྟོང་ཟུང་འཇུག་གི་ཡེ་ཤེས་ཆེན་པོ་འདི་གཏན་ལ་ཕབ་དུས། </a><a data-m="919879" data-d="2710">ནང་པ་སངས་རྒྱས་པའི་ཆོས་ཀྱི་སྒོ་མོ་དང་པོ་ཕྱེ་འོང་དུས། </a><a data-m="922589" data-d="3699">འདུས་བྱས་ཐམས་ཅད་ནི་མི་རྟག་པའོ། །ཟེར་ཆོས་ཀྱི་བདག་མེད་ཀྱིས་</a><a data-m="926288" data-d="1869">ཐེག་པ་ཆེ་ཆུང་ཐམས་ཅད་བསྡུས་ཀྱི་རེད། </a><a data-m="928157" data-d="2409">སྟོང་ཉིད་གཅིག་ཏུ་གཏན་ལ་ཕབ་བསྡད་ཀྱི་ཡོད་རེད། </a><a data-m="930566" data-d="2416">སྟོང་ཉིད་གཅིག་གཏན་ལ་ཕབ་པར་བྱེད་པ་དེ་ལའང་། </a><a data-m="932982" data-d="1946">ཉན་ཐོས་བྱེ་མདོ་རྣམས་ཀྱིས་དགོངས་ན། </a><a data-m="934928" data-d="4011">ད་ལྟ་གཟུང་བ་རྡུལ་ཕྲན་ཆ་མེད་དང་། ཤེས་པ་སྐད་ཅིག་ཆ་མེད་འདི་གཏན་ལ་ཕབ་སྟེ། </a><a data-m="938939" data-d="2795">ཆ་མེད་གཉིས་པོ་འདི་ཡོད་བསམ་ནས་འཛིན་པ་ཞིག་ཞུགས། </a><a data-m="941734" data-d="2644">དེ་ཐམས་ཅད་མེད་བསམ་རྒྱུ་ཡི་འཛིན་པ་ཞིག་ཞུགས་དུས། </a><a data-m="944378" data-d="3495">ཡོད་མེད། མཐར་ཐུག་གཉིས་ཀ་ཡོད་མེད་ལས་འདས་པ་འདི་མ་རྟོགས་པའི་དབང་གིས། </a><a data-m="947873" data-d="2739">འདི་ལྟར་ན་ལྟ་བ་མཐར་ཐུག་མ་ཡིན་གསུངས་རེད། </a><a data-m="950612" data-d="3290">དེའི་རྗེས་ལ་ད་དང་པོ་སེམས་ཙམ་པ་རེད། </a><a data-m="953902" data-d="2256">སེམས་ཙམ་པ་ཞིག་ཡིན་ནའང་། སེམས་ཙམ་པས་</a><a data-m="956158" data-d="2572">ཤེས་པ་རང་རིག་རང་གསལ་ཟེར་མཁན་འདི་འདུག་འོང་དུས། </a><a data-m="958730" data-d="2206">ཆ་མེད་གཉིས་པོ་སྟོང་ཉིད་དུ་ཕབ་ཚར་རེད། </a><a data-m="960936" data-d="2808">ཡང་ཤེས་པ་རང་རིག་རང་གསལ་དེ་ལ་འཛིན་པ་ཞིག་ཞུགས་ཚར་དུས། </a><a data-m="963744" data-d="2306">འདི་ཡིས་ཀྱང་། ཆོས་ཉིད་མཐར་ཐུག་རྟོགས་ཀྱི་མེད་གསུངས། </a><a data-m="966050" data-d="2336">དེའི་རྗེས་སུ་དབུ་མའི་དང་པོ་རང་རྒྱུད་པ་རེད་དེ། </a><a data-m="968386" data-d="3260">འདི་ཡིས་ཀྱང་ཀུན་རྫོབ་དང་དོན་དམ་པའི་བདེན་པ་གཉིས་པོ་དེ་ལ་</a><a data-m="971646" data-d="2577">འཛིན་པ་ཞིག་ཞུགས། གཏན་ཚིག་རང་རྒྱུད་དུ་བཞག་ཚར་ན་</a><a data-m="974223" data-d="1408">གཏན་ལ་ཕབ་རྒྱུ་མ་རེད། </a><a data-m="975631" data-d="1717">དེ་ནས་དེ་ཡི་རྗེས་སུ་</a><a data-m="977348" data-d="1871">མཐར་ཐུག་དབུ་མ་ངོ་མ་གཏན་ལ་ཕབ་འོང་དུས། </a><a data-m="979219" data-d="3111">དེའང་དབུ་མ་ཐལ་འགྱུར་བ་དཔལ་མགོན་འཕགས་པ་ཀླུ་སྒྲུབ་ཀྱི་</a><a data-m="982330" data-d="3332">དབུ་མ་རིགས་ཚོགས་སུ་དེ་རྣམས་ཀྱིས་གཏན་ལ་ཕབ་བཞག་པ་དེ་རེད་དུས། </a><a data-m="985662" data-d="1936">དེ་ཡིས་མཐར་ཐུག་གཏན་ལ་ཕབ་རྒྱུ་འདི། </a><a data-m="987598" data-d="2118">ད་ལྟ་ངས་གོང་དུ་བཤད་པ་བཞིན། </a><a data-m="989716" data-d="3578">ཡོད་མེད་རྟག་ཆད་ཀྱི་མཐའ་ཐམས་ཅད་ལས་འདས་པའི་ངོ་བོ་འདི་ཡོད་པ་</a><a data-m="993294" data-d="2104">འདི་རེད། ད་འདི་རྒྱས་པར་བཀོད་ན། </a><a data-m="995398" data-d="2598">དབུ་མ་རྩ་བ་རིགས་ཚོགས་དང་བཅས་པ་ཐམས་ཅད་དང་</a><a data-m="997996" data-d="2489">དབུ་མ་འཇུག་པ་འདི་རྣམས་ཀྱི་སྒོ་ནས་དཔྱད་ན། </a><a data-m="1000485" data-d="4932">དེ་ལེགས་པར་གཏན་ལ་ཕབ་འོང་རྒྱུ་རེད། ད་འདིར་མན་ངག་གི་གཞུང་རེད་སོང་བས་མདོར་བསྡུས་པ་ཙམ་ཞིག་</a><a data-m="1005417" data-d="3740">ཚུལ་བཞིན་དུ་བསྟན་པར་མཛད་པ་དེའི་རྗེས་སུ། </a><a data-m="1009157" data-d="2876">གཉིས་པ་ནི། </a><a data-m="1012033" data-d="5521">དེ་ལྟར་ཡུལ་ལ་དཔྱད་པ་ཡིས། །ཡུལ་ཅན་བརྗོད་བྲལ་གཉུག་མའི་ཀློང་། །</a><a data-m="1017554" data-d="3057">བསམ་གྱིས་མི་ཁྱབ་ངལ་འཚོ་བ། །འདི་ནི་འཇོག་སྒོམ་ཉིད་དུ་བརྗོད། །</a><a data-m="1020611" data-d="3103">ཅེས་པ་ལ་སོགས་པ་སྟེ། ད་</a></p>
<img src="components/slides/slide_44.jpg" alt="slide 44">
<p><a data-m="1025530" data-d="1948">དེ་ལྟར་</a><a data-m="1027478" data-d="3008">མར་གྱི་ཉན་ཐོས་ཐེག་པ་ནས་ཐོག་གི་དབུ་མ་ཡི་བར་དུ། </a><a data-m="1030486" data-d="2683">རིགས་པའི་ཚུལ་རྣམ་གྲངས་དུ་མ་ཡི་སྒོ་ནས། </a><a data-m="1033169" data-d="4080">དེ་རང་རང་གི་ལུང་དང་རིགས་པ་ཡིས་གཞལ་བྱར་གྱུར་བའི་ཡུལ་རྣམས་ལ་རིམ་པ་བཞིན་དུ་</a><a data-m="1037249" data-d="1196">དཔྱད་པར་འགྱུར་བས། </a><a data-m="1038445" data-d="4255">དེ་ནམ་ཞིག་གི་ཚེ་ཡུལ་རང་ངོས་ནས་སྤྲོས་པའི་མཐའ་ཐམས་ཅད་དང་བྲལ་ཞིང་། </a><a data-m="1042700" data-d="4408">ཡུལ་ཅན་རང་ངོས་ནས་བསམ་གྱིས་མི་ཁྱབ་པའི་གནས་ལུགས་ཤིག་མངོན་དུ་རྟོགས་པའི་ཚེ་ན། </a><a data-m="1047108" data-d="4011">ཡུལ་ཅན་དཔྱོད་བྱེད་ཉིད་ཀྱང་། ཡུལ་ཅན་དཔྱོད་པར་བྱེད་པ་རིགས་པ་དེ་ཉིད་ཀྱང་</a><a data-m="1051119" data-d="2050">བསམ་བརྗོད་ཐམས་ཅད་དང་བྲལ་བའི་ཚུལ། </a><a data-m="1053169" data-d="3937">དཔེར་ན་བུད་ཤིང་ཟད་པ་ན་མེ་རང་བཞིན་གྱིས་ཟད་པར་འགྱུར་བ་བཞིན་དུ་</a><a data-m="1057106" data-d="1124">རྟོགས་པར་འགྱུར་བ་ཡིན་ཏེ། </a><a data-m="1058230" data-d="1586">དེ་སྐད་དུའང་མགོན་པོ་ཞི་བ་ལྷས། </a><a data-m="1059816" data-d="3012">དཔྱད་བྱ་རྣམ་པར་དཔྱད་བྱས་ནས། །རྣམ་དཔྱོད་ལ་ནི་རྟེན་ཡོད་མིན། །</a><a data-m="1062828" data-d="3394">རྟེན་མེད་ཕྱིར་ན་མི་སྐྱེ་སྟེ། །དེ་ཡང་མྱ་ངན་འདས་པར་བརྗོད། །ཟེར། </a></p>
<img src="components/slides/slide_45.jpg" alt="slide 45">
<p><a data-m="1066222" data-d="2410">དཔྱད་བྱ་སྣོད་བཅུད་སྣང་སྲིད་ཀྱི་ཆོས་ཐམས་ཅད་</a><a data-m="1068632" data-d="1866">དབུ་མའི་རིགས་པ་ཡིས་ལེགས་པར་དཔྱད་དུས། </a><a data-m="1070498" data-d="1680">དེ་སྟོང་པ་ཉིད་དུ་གཏན་ལ་ཕབ། </a><a data-m="1072178" data-d="1776">སྟོང་ཉིད་ཀྱི་ངོ་བོ་དེ་ལ། </a><a data-m="1073954" data-d="4106">གཏན་ལ་ཕབ་འོང་ན། དེ་སྟོང་ཉིད་འདི་གཏན་ལ་འབེབས་བྱེད་ཀྱི་རིགས་པ་འདིའང་། </a><a data-m="1078060" data-d="3111">སྟོང་ཉིད་ཀྱི་ངོ་བོ་གཏན་ལ་ཕབ་དུས། </a><a data-m="1081171" data-d="2903">དེ་ནས་མཐར་ཐུག་རྟེན་དང་བརྟེན་པ་གཅིག་ཀྱང་མེད་པ་འདི། </a><a data-m="1084074" data-d="2552">མྱ་ངན་འདས་པ་མཐར་ཐུག་ཡིན། ཞེས་བརྗོད་པའི་ཕྱིར། </a><a data-m="1086626" data-d="2505">དེ་ལྟར་དཔྱད་པའི་མཐར་ཐུག་འོང་ན། གང་རེད་ཟེར་ན། </a><a data-m="1089131" data-d="1754">སྟོང་ཉིད་ཀྱི་ངོ་བོ་དེ་ལ་ཕབ། </a><a data-m="1090885" data-d="3976">སྟོང་པ་ཉིད་དེ་གསར་དུ་རྒྱུ་རྐྱེན་གྱིས་བཟོས་པ་དང་། རིགས་པས་བཟོས་བཞག་པ་མ་རེད་པ་</a><a data-m="1094861" data-d="1858">ཡེ་གདོད་མ་ཉིད་ནས་སྟོང་པ་ཡིན་དུས། </a><a data-m="1096719" data-d="2666">དེ་ལ་གཉུག་མ་ཞེས་བྱ་བའི་སྒྲ་འདི་ཆགས་ཀྱི་རེད། </a><a data-m="1099385" data-d="3969">དེ་གཉུག་མ་ཟེར་མཁན་འདི་བཟོ་བཅོས་མ་བྱས་པ་ཞིག་ལ་གོ་རྒྱུ་རེད། གཉུག་མ་སྟེ། </a><a data-m="1103354" data-d="5206">དེ་གཉུག་མའི་ངོ་བོ་དེ་ལ་སྟོང་པ་ཉིད་དེ་ལ། གཟུང་འཛིན་གྱི་སྒྲིབ་པ་ཡིས་གཏན་ནས་གོས་མྱོང་ཡོད་རྒྱུ་མ་རེད། </a><a data-m="1108560" data-d="2071">དེ་གདོད་མ་ནས་རང་བཞིན་གྱིས་</a><a data-m="1110631" data-d="1384">རྣམ་པར་དག་པའི་ཀློང་དུ། </a><a data-m="1112015" data-d="2512">འདི་གདོད་མ་རང་བཞིན་རྣམ་པར་དག་པ་དེ། </a><a data-m="1114527" data-d="2043">སོ་སོའི་སྐྱེ་བོའི་བློ་ཞིག་གིས་</a><a data-m="1116570" data-d="4346">གཏན་ལ་ཕབ་དགོས་ན། མཐར་ཐུག་དེ་གཏན་ནས་ཕབ་རྒྱུ་མ་རེད་དུས། </a><a data-m="1120916" data-d="5073">བློ་ཡི་འཇུག་པ་གཞན་ཐམས་ཅད་དང་བྲལ་བའི་བསམ་གྱིས་མི་ཁྱབ་པའི་གནས་ལུགས་ཀྱི་ངང་དུ་བཤད་ན། </a><a data-m="1125989" data-d="1422">དེ་ངལ་འཚོ་བ་སྟེ། ཟེར་དུས་</a><a data-m="1127411" data-d="2688">ད་ལྟ་ཀུན་མཁྱེན་ཆོས་ཀྱི་རྒྱལ་པོས་སེམས་ཉིད་ངལ་གསོ་གསུངས་དུས། </a><a data-m="1130099" data-d="2703">སེམས་ཀྱི་ཆོས་ཉིད་མཐར་ཐུག་པ་འདི་གཏན་ལ་ཕབ་སོང་ན། </a><a data-m="1132802" data-d="3966">གཟུང་འཛིན་གྱི་སྣང་བ་དེ་ཐམས་ཅད་ཀྱིས་ཤ་ཐང་ཆད་ཆད་དུ་རྒྱུག་རྒྱུག་བསྡད་དུས། </a><a data-m="1136768" data-d="1653">ཕར་ངལ་འཚོ་བ་ལྟ་བུ་ཞིག་རེད། </a><a data-m="1138421" data-d="2969">དེའི་ཕྱིར་ན། ད་སྟོང་ཉིད་མཐར་ཐུག་པ་དེ། དང་པོ་</a><a data-m="1141390" data-d="1577">ཐོས་པའི་ཤེས་རབ་ཀྱིས་གཏན་ལ་ཕབ། </a><a data-m="1142967" data-d="2081">དེའི་རྗེས་སུ་བསམ་པའི་ཤེས་རབ་ཀྱིས་གཏན་ལ་ཕབ། </a><a data-m="1145048" data-d="2460">དེ་ནས་དེའི་རྗེས་སུ་བསམ་པའི་ཤེས་རབ་འདི་</a><a data-m="1147508" data-d="2009">སྒོམ་པའི་ཉམས་མྱོང་ཞིག་གཏན་ལ་ཕབ། </a><a data-m="1149517" data-d="2116">སྒོམ་པའི་ཉམས་མྱོང་གི་སྒང་དུ་བཞག་འོང་ན། </a><a data-m="1151633" data-d="3129">བློས་བྱས་བཅོས་མའི་ཆོས་ཐམས་ཅད་རང་སར་དུ་གྲོལ་ཚར་དུས་</a><a data-m="1154762" data-d="2059">དེ་ནས་གནས་ལུགས་ཀྱི་ངང་དུ་ངལ་འཚོ། </a><a data-m="1156821" data-d="2311">ངལ་འཚོ་བ་འདིའི་སྒང་དུ། དེ་ནས་མཉམ་པར་བཞག་ན་</a><a data-m="1159132" data-d="1575">འཕགས་པའི་མཉམ་བཞག་ཟེར་མཁན་འདི་རེད་དུས། </a><a data-m="1160707" data-d="3342">མ་གཡོས་པས་བཞག་པ་ན། སེམས་སེམས་བྱུང་གི་སྤྲོས་པ་མཐའ་དག་</a><a data-m="1164049" data-d="1564">ཉེ་བར་ཞི་བ་འདི་ནི་</a><a data-m="1165613" data-d="1992">འཇོག་སྒོམ་ཉིད་དུ་བརྗོད་པའི་ཚུལ། </a><a data-m="1167605" data-d="3847">འཕགས་པ་བྱམས་པས། འདི་ལ་བསལ་བར་བྱ་བ་དང་། །བཞག་པར་བྱ་བ་ཅུང་ཟད་མེད། །</a></p>
<img src="components/slides/slide_46.jpg" alt="slide 46">
<p><a data-m="1171452" data-d="2919">ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །</a><a data-m="1174371" data-d="1827">ཞེས་པ་ལ་སོགས་པ་རྒྱ་ཆེར་གསུངས་ཟེར། </a><a data-m="1176198" data-d="2486">ད་སྟོང་ཉིད་ཀྱི་དོན་དེ་མ་རྩ་གཏན་ལ་ཕབ་དུས། </a><a data-m="1178684" data-d="1609">པཎྜི་ཏ་ཡི་དཔྱད་སྒོམ་དང་། </a><a data-m="1180293" data-d="2266">ཀུ་སུ་ལུ་ཡི་འཇོག་སྒོམ་ཟེར་གཉིས་ཡོད་རེད། </a><a data-m="1182559" data-d="1399">པཎྜི་ཏའི་དཔྱད་སྒོམ་ཞིག་ཡིན་ན། </a><a data-m="1183958" data-d="3789">ད་ལྟ་གོང་དུ་རིགས་པའི་སྒོ་བསྟན་པ་དེ་ལྟ་བུ་ཞིག་གིས་རིམ་པ་བཞིན་དུ་</a><a data-m="1187747" data-d="1542">ཚུར་ཞིག་གཏན་ལ་ཕབ་འོང་ན། </a><a data-m="1189289" data-d="3317">དེ་མཐར་ཐུག་སྐྱེ་མེད་འགག་མེད་གནས་མེད་ཀྱི་བསམ་བརྗོད་ལས་འདས་པའི་ཡུལ་</a><a data-m="1192606" data-d="2922">འདི་ཡག་པོ་གཏན་ལ་ཕབ་ཐུབ་འོང་རྒྱུ་རེད། </a><a data-m="1195528" data-d="2185">དེ་ལྟ་བུ་ཡི་ལུང་དང་རིགས་པ་ཡིས་དཔྱད་ན་</a><a data-m="1197713" data-d="1433">དཔྱད་པ་དེ་རྫོགས་འགྲོ་རྒྱུ་རེད། </a><a data-m="1199146" data-d="4729">དེ་ནས་ལུང་རིགས་དེ་ལྟ་བུ་རྒྱ་ཆེན་པོ་ཧ་ཅང་འདུན་པ་གཏད་མ་ཐུབ་པའི་གང་ཟག་ཅིག་ཡིན་ན། </a><a data-m="1203875" data-d="2512">བླ་མའི་མན་ངག་གི་སྟོབས་ཀྱིས་དེ་རིམ་པ་བཞིན་དུ་</a><a data-m="1206387" data-d="2631">ཞི་གནས་དང་ལྷག་མཐོང་། ཕྱག་ཆེན་དང་རྫོགས་ཆེན། </a><a data-m="1209018" data-d="918">དབུ་མའི་སྒོམ་རིམ་</a><a data-m="1209936" data-d="1503">དེ་རྣམས་ཀྱིས་གཏན་ལ་ཕབ་ན། </a><a data-m="1211439" data-d="2697">སྤྲོས་པ་ཐམས་ཅད་དང་བྲལ་བའི་ཉེ་བར་ཞི་བའི་ངོ་བོ་འདི་</a><a data-m="1214136" data-d="2801">གནས་ལུགས་རྟོགས་འོང་རྒྱུ་རེད། དེ་གནས་ལུགས་རྟོགས་པ་དེ་ཡི་</a><a data-m="1216937" data-d="1385">སྟེང་ལ་བཞག་བཞག་ན། </a><a data-m="1218322" data-d="2857">ཆོས་རྣམ་ཀུན་མཆོག་ལྡན་གྱི་སྟོང་ཉིད་ཟེར་མཁན་འདི་རྟོགས་འོང་རེད། </a><a data-m="1221179" data-d="2402">རྣམ་ཀུན་མཆོག་ལྡན་གྱི་སྟོང་ཉིད་འདི་རྟོགས་སོང་ན། </a><a data-m="1223581" data-d="1829">དེའི་ངོ་བོ་ལ་སྐྱོན་བསལ་རྒྱུ་ཡོད་མ་རེད། </a><a data-m="1225410" data-d="1392">ཡོན་ཏན་འགྲུབ་རྒྱུ་ཡོད་མ་རེད། </a><a data-m="1226802" data-d="2280">ད་དེ་མཐར་ཐུག་སྒྲ་ཇི་བཞིན་དུ་རྟོགས་ན་</a><a data-m="1229082" data-d="2832">རྒྱུ་མཚན་ཉིད་ཐེག་པའི་ལམ་ནས་ཆ་བཞག་ན། དེ་</a><a data-m="1231914" data-d="3849">མཐོང་ལམ་ས་དང་པོ་ཡི་བདེན་པ་མངོན་སུམ་དུ་མ་ཐུག་བར་དུ་རྟོགས་ཐུབ་ཀྱི་མ་རེད། </a><a data-m="1235763" data-d="2241">དེ་ནས་གསང་སྔགས་རྡོ་རྗེ་ཐེག་པའི་ལམ་ཞིག་ཡིན་ན། </a><a data-m="1238004" data-d="1976">གསང་སྔགས་ཐབས་ཟབ་སོང་བས་</a><a data-m="1239980" data-d="1928">སྐལ་པ་དང་ལྡན་པའི་གང་ཟག་ཅིག་ཡིན་ན། </a><a data-m="1241908" data-d="2685">བླ་མ་སངས་རྒྱས་སུ་མཐོང་བའི་མོས་གུས་དང་ལྡན་པ་ཡོད། </a><a data-m="1244593" data-d="1520">དེ་ནས་དབུ་མའི་སྒོམ་རིམ། </a><a data-m="1246113" data-d="3078">ཕྱག་ཆེན་རྫོགས་ཆེན་གྱི་མན་ངག་ལ་བརྟེན་ན། ད་ལྟ་</a><a data-m="1249191" data-d="5088">རྣམ་གྲངས་མ་ཡིན་པའི་དོན་དམ་བདེན་པ་ཐེག་ཆེན་འགོག་བདེན་མཐར་ཐུག་པ་འདི་ཧ་ལམ་ཉམས་མྱོང་གི་སྒོ་ནས། </a><a data-m="1254279" data-d="1399">ད་ལྟ་ཞིག་རྟོགས་འོང་རེད། </a><a data-m="1255678" data-d="2568">དེ་ཉམས་མྱོང་དེ་རིམ་པ་བཞིན་དུ་ཡར་གདེང་འཁེལ་འགྲོ་དུས། </a><a data-m="1258246" data-d="1998">བློ་ལས་འདས་པའི་ཡེ་ཤེས་རྗེན་པ་</a><a data-m="1260244" data-d="1002">ཐུག་འགྲོ་ཡི་རེད་དུས། </a><a data-m="1261246" data-d="3416">དེ་ཐུག་སོང་ན་དེ་ལམ་ཐམས་ཅད་ཀྱི་སྙིང་པོ་མཐར་ཐུག་པ་ཡིན་དུས། </a><a data-m="1264662" data-d="3576">དེ་ལྟར་ཡིད་ལ་ངེས་པར་བྱའོ་ཞེས་གསུངས་སོ། །</a><a data-m="1274611" data-d="4952">སེམས་ཅན་མ་ལུས་པ་ཐམས་ཅད་བདག་ཅག་རྣམས་ཀྱི་ཕ་མ་མ་བྱས་པ་གཅིག་ཀྱང་མེད། </a><a data-m="1279563" data-d="1942">ཕ་མ་བྱེད་པའི་དུས་སུ། </a><a data-m="1281505" data-d="2557">ད་ལྟ་རྩ་བའི་ཕ་མ་བཞིན་དུ། ཟས་ཀྱི་ཕུད་བྱིན། </a><a data-m="1284062" data-d="4688">གོས་ཀྱི་རྩེ་གཡོགས། ཤིན་ཏུ་བྱམས་པའི་སེམས་ཀྱིས་བསྐྱེད་བསྲིངས་བའི་དྲིན་ཆེན་ཤ་སྟག་ཏུ་གྱུར་བ་ཡིན། </a><a data-m="1288750" data-d="2132">དེ་དག་ཐམས་ཅད་འདོད་པ་བདེ་བ་འདོད་ཀྱང་། </a><a data-m="1290882" data-d="2552">བདེ་བའི་རྒྱུ་ཡང་དག་པའི་དགེ་བ་སྒྲུབ་མི་ཤེས། </a><a data-m="1293434" data-d="4792">མི་འདོད་པ་སྡུག་བསྔལ་མི་འདོད་ཀྱང་། སྡུག་བསྔལ་གྱི་རྒྱུ་སྡིག་པ་མི་དགེ་བ་འབའ་ཞིག་ལ་སྤྱོད། </a><a data-m="1298226" data-d="2377">ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་ཏེ། </a><a data-m="1300603" data-d="2314">ལོང་བ་བཤེས་མེད་ཐང་དཀྱིལ་དུ་འཁྱམས་པ་ལྟ་བུའི་</a><a data-m="1302917" data-d="1939">སེམས་ཅན་འདི་ཐམས་ཅད་སྙིང་རེ་རྗེ། </a><a data-m="1304856" data-d="2813">སྙིང་རྗེ་བའི་སར་བཞག་པ་ཙམ་གྱིས་མི་ཕན་ཏེ། </a><a data-m="1307669" data-d="3376">བདག་གིས་ད་རེས་དལ་འབྱོར་བཅོ་བརྒྱད་ལྡན་པའི་མི་ལུས་རིན་པོ་ཆེ་ཐོབ། </a><a data-m="1311045" data-d="3358">སངས་རྒྱས་ཀྱི་བསྟན་པ་རིན་པོ་ཆེ་ཡོད་པའི་ཡུལ་དུ་སྐྱེས། </a><a data-m="1314403" data-d="2871">དགེ་བའི་བཤེས་གཉེན་མཁས་གྲུབ་དུ་མས་རྗེས་སུ་བཟུང་སྟེ། </a><a data-m="1317274" data-d="4224">དམ་པའི་ཆོས་ལ་ཐོས་བསམ་སྒོམ་གསུམ་བྱེད་པའི་སྐལ་པ་བཟང་པོ་གནས་པའི་སྐབས་འདིར། </a><a data-m="1321498" data-d="4065">དེ་མ་རྒན་སེམས་ཅན་དེ་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། </a><a data-m="1325563" data-d="2837">དེ་ཐོབ་པར་བྱ་བའི་ནུས་པ་བདག་ལ་མི་འདུག་སྟེ། </a><a data-m="1328400" data-d="3531">མེད་ནའང་བསམ་པ་བཟང་པོ་བྱང་ཆུབ་སེམས་ཀྱི་ཀུན་ནས་སློང་བ་དང་</a><a data-m="1331931" data-d="1040">བཅས་པའི་སྒོ་ནས་</a><a data-m="1332971" data-d="3056">དམ་པའི་ཆོས་ལ་ཐོས་བསམ་སྒོམ་གསུམ་ཚུལ་བཞིན་བྱས་ཏེ། </a><a data-m="1336027" data-d="3014">ལས་གང་བྱེད་པ་ཐམས་ཅད་</a><a data-m="1339041" data-d="3573">མཁའ་ཁྱབ་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལས་གྲོལ་ཏེ། </a><a data-m="1342614" data-d="3402">ཞི་བདེ་བླ་ན་མེད་པ་བྱང་ཆུབ་རིན་པོ་ཆེའི་གོ་འཕང་འཐོབ་པའི་ཆེད་ཡིན་</a><a data-m="1346016" data-d="2419">སྙམ་པ་ཡི་བསམ་པ་རྣམ་པར་དག་པ་ཞིག་ཡོད་ན། </a><a data-m="1348435" data-d="2962">ཀུན་སློང་བཟང་པོ་བྱང་ཆུབ་ཀྱི་སེམས་ཞེས་བྱ་བ་ཡིན་པས་ན། </a><a data-m="1351397" data-d="3049">ཆོས་ཉན་པ། འཆད་པ། སྒྲུབ་པ། </a><a data-m="1354446" data-d="1950">གང་དང་གང་ཞིག་བྱེད་ནའང་</a><a data-m="1356396" data-d="2922">དེའི་དུས་སུ་ཐོག་མར། བསམ་པ་དགེ་དང་མི་དགེའི་བྱེ་བྲག་ལས། །</a><a data-m="1359318" data-d="1847">དགེ་སྡིག་གཟུགས་བརྙན་ཆེ་ཆུང་རྗེས་མི་འགྲོ། །</a><a data-m="1361165" data-d="1721">གསུངས་པ་ལྟ་བུ་ཀུན་སློང་བཅོས། </a><a data-m="1362886" data-d="1889">དེའི་རྗེས་སུ་</a><a data-m="1364775" data-d="1952">ཆོས་གསན་པའི་ཀུན་ཏུ་སྤྱོད་པའང་</a><a data-m="1366727" data-d="2975">མདོ་རྒྱུད་བསྟན་བཅོས་དྲི་མ་མེད་པ་རྣམས་ལས་ཇི་སྐད་གསུངས་པ་བཞིན་དུ་</a><a data-m="1369702" data-d="2366">ལེགས་པར་གསལ་བཏབ་སྟེ་གསན་པར་གནང་བར་ཞུ། </a></p>
<img src="components/slides/slide_47.jpg" alt="slide 47">
<p><a data-m="1372068" data-d="2806">དེ་ལ་གང་གསན་བྱའི་ཆོས་ཀྱི་རིམ་པ་དེ་ལ། </a><a data-m="1374874" data-d="1851">དེ་སངས་རྒྱས་བཅོམ་ལྡན་འདས་ཀྱི་</a><a data-m="1376725" data-d="3358">བསྟན་པ་མ་ནུབ་པ། འཇིག་རྟེན་གྱི་ཁམས་འཛམ་བུ་གླིང་འདི་ལ་</a><a data-m="1380083" data-d="1683">གནས་སོང་བའི་དབང་གིས་</a><a data-m="1381766" data-d="2501">ཟབ་ཅིང་རྒྱ་ཆེ་བའི་གདམས་ངག་དུ་མ་ཡོད་ནའང་། </a><a data-m="1384267" data-d="3592">དེ་དག་གང་ཟག་གཅིག་གིས་འཚང་རྒྱ་བའི་ལམ། གནད་གཅིག་ཏུ་དྲིལ་ལ་</a><a data-m="1387859" data-d="1950">ཚིག་ཉུང་ལ་དོན་ཟབ་པ་</a><a data-m="1389809" data-d="1818">ཉམས་སུ་ལེན་པ་ལ། ལམ་གྱི་རིམ་པ་ཀུན་མཁྱེན་</a><a data-m="1391627" data-d="1776">བླ་མ་མཁྱེན་བརྩེ་དབང་པོའི་གསུང་</a><a data-m="1393403" data-d="2858">ལམ་རིམ་བདུད་རྩི་སྙིང་པོ་འདི་ཉིད་ཀྱི་</a><a data-m="1396261" data-d="1649">འགྲེལ་བའི་ཐོག་ནས་</a><a data-m="1397910" data-d="1781">བཤད་ལུང་འབུལ་བར་བྱེད་པ་དེ་ལ། </a><a data-m="1399691" data-d="2827">རྩོམ་པ་ལ་འཇུག་པ་སླད་ཀྱི་དོན་དེ་ཉིད་སོང་སྟེ། </a><a data-m="1402518" data-d="1587">བརྩམ་པར་བྱ་བ་གཞུང་གི་དོན་</a><a data-m="1404105" data-d="1561">བཤད་པ་དེ་ལ། </a><a data-m="1405666" data-d="2768">རྒྱས་པར་བཤད་པ་དང་། མདོར་བསྡུས་པ་གཉིས་ཡོད་པའི་ནང་ནས། </a><a data-m="1408434" data-d="2261">དང་པོ་རྒྱས་པར་བཤད་པ་དེ་ལའང་གཉིས་ཏེ། </a><a data-m="1410695" data-d="1970">ཐུན་མོང་ཕ་རོལ་ཏུ་ཕྱིན་པའི་ལམ་དང་། </a><a data-m="1412665" data-d="3395">ཁྱད་པར་སྔགས་ཀྱི་ལམ་ལ་སློབ་པའི་ཚུལ་གཉིས་ཡོད་པའི་ནང་ནས། </a><a data-m="1416060" data-d="3017">དང་པོ་ཐུན་མོང་ཕ་རོལ་ཏུ་ཕྱིན་པའི་ལམ་བཤད་པ་དེ་ལའང་</a><a data-m="1419077" data-d="2242">ལམ་གྱི་རྩ་བ་བཤེས་གཉེན་བསྟེན་ཚུལ་དང་། </a><a data-m="1421319" data-d="2657">བསྟེན་ནས་བློ་ཇི་ལྟར་སྦྱོང་བའི་ཚུལ་</a><a data-m="1423976" data-d="3814">གཉིས་ཀྱི་ནང་ནས། ལམ་གྱི་རྩ་བ་བཤེས་གཉེན་བསྟེན་ཚུལ་སོང་ཟིན། </a><a data-m="1427790" data-d="3297">གཉིས་པ་བསྟེན་ནས་ལམ་ཇི་ལྟར་སྦྱོང་བའི་ཚུལ། </a><a data-m="1431087" data-d="3259">ལམ་ཐམས་ཅད་མདོར་བསྡུས་ན་བསླབ་པ་གསུམ་དུ་བསྡུ་བའི་ཚུལ་དང་། </a><a data-m="1434346" data-d="2112">བསླབ་པ་གསུམ་པོ་དེ་ཉམས་སུ་ལེན་པ་ལ་</a><a data-m="1436458" data-d="2556">ལྟ་སྤྱོད་གཉིས་ཀྱི་སྒོ་ནས་དག་པར་བྱ་བའི་</a><a data-m="1439014" data-d="1890">ཚུལ་བཤད་པ་གཉིས་ཡོད་པའི་ནང་ནས་</a><a data-m="1440904" data-d="2019">ལྟ་བ་རྣམ་པར་དག་པ་དེ་ལའང་། </a><a data-m="1442923" data-d="2178">ལྟ་སྤྱོད་གཉིས་ཀྱིས་བསྟན་པ་དེ་ལའང་། </a><a data-m="1445101" data-d="2472">མདོར་བསྟན་པ་དང་། རྒྱས་པར་བཤད་པ་གཉིས་ཀྱི་ནང་ནས། </a><a data-m="1447573" data-d="1715">མདོར་བསྟན་པ་སོང་ཟིན། </a><a data-m="1449288" data-d="1386">གཉིས་པ་རྒྱས་པར་བཤད་པ་ལ། </a><a data-m="1450674" data-d="3650">ལྟ་བ་རྣམ་པར་དག་པས་གང་ཟག་དང་ཆོས་ཀྱི་བདག་ཐམས་ཅད་</a><a data-m="1454324" data-d="3855">བདེན་མེད་སྟོང་ཉིད་ཀྱི་རང་བཞིན་དུ་གཏན་ལ་ཕབ་པའི་རིམ་པ་</a><a data-m="1458179" data-d="3018">ཁ་སང་གི་སྐབས་ལ་ལེགས་པར་ཕུལ་གྲུབ་སྟེ། </a><a data-m="1461197" data-d="2240">དེ་རིང་གི་སྐབས་སུ་བབས་པར་འགྱུར་བ་དེ་ལ། </a><a data-m="1463437" data-d="3256">གཉིས་པ་སྤྱོད་པ་རྣམ་པར་དག་པའི་ཚུལ་བཤད་པ་དེ་རེད། </a><a data-m="1466693" data-d="3192">ཚུལ་དེའི་རང་བཞིན་མ་རྟོགས་པའི། །རྨི་ལམ་ལྟ་བུའི་འགྲོ་ཀུན་ལ། །</a><a data-m="1469885" data-d="3158">སྙིང་རྗེ་སྒྱུ་མའི་ངང་ཚུལ་གྱིས། །བྱང་ཆུབ་གོ་འཕང་བསྙེན་པ་ན། །</a><a data-m="1473043" data-d="1488">ཞེས་གསུངས་པ་སྟེ། </a></p>
<img src="components/slides/slide_48.jpg" alt="slide 48">
<p><a data-m="1474531" data-d="4216">ཐོག་མ་ཉིད་དུ་ལམ་ཐམས་ཅད་ཀྱི་རྩ་བ་དང་སྙིང་པོ་</a><a data-m="1478747" data-d="3352">ཐམས་ཅད་མཁྱེན་པའི་གོ་འཕང་སྒྲུབ་བྱེད་ཀྱི་རྩ་བ་</a><a data-m="1482099" data-d="1227">ལྟ་བ་རེད་དུས། </a><a data-m="1483326" data-d="2065">ལྟ་བ་རྣམ་པར་དག་པ་ཅན་ཞིག་གིས་</a><a data-m="1485391" data-d="2200">རང་བཞིན་ཚུལ་བཞིན་དུ་རེད་ཚར་ན། </a><a data-m="1487591" data-d="1286"><span class="unsure">ལྟ་བ་འདིའི་གྲོགས་མཛད་</span></a><a data-m="1488877" data-d="4517"><span class="unsure">ལྟ་བ་བོགས་འབྱིན་བྱེད་དང་།</span> ལྟ་བ་དང་སྤྱོད་པ་ཟུང་འཇུག་རེད་སོང་ན། འདིའི་</a><a data-m="1493394" data-d="2762">ཚུལ་གྱིས་སྤྱོད་པ་བསྟན་པ་དེ་རེད། </a><a data-m="1496156" data-d="3129">དེ་ཚུལ་འདིའི་སྤྱོད་པ་ཇི་ལྟ་བུ་ཅན་ཞིག་དགོས་རེད་ཟེར་ན། </a><a data-m="1499285" data-d="1482">སྤྱིར་ཐེག་པ་རིམ་པ་</a><a data-m="1500767" data-d="4213">རྣམ་པ་གསུམ་པོ་མདོ་སྔགས་ཀྱི་ཆོས་ཐམས་ཅད་ལས་སྤྱོད་པའི་རྣམ་གྲངས་དུ་མ་བསྟན་ན་ཡང་། </a><a data-m="1504980" data-d="2464">དབང་པོ་མཆོག་དམན་ཐམས་ཅད་ཀྱི་སྤྱོད་པ་</a><a data-m="1507444" data-d="2069">ཉམས་སུ་ལེན་བྱ་དེ་གསུང་རྒྱུ་རེད་དུས། </a><a data-m="1509513" data-d="3860">དེའི་ཕྱིར་ན། ཚུལ་གོང་དུ་བཤད་པ་དེ་ལྟ་བུའི་ཆོས་ཐམས་ཅད་</a><a data-m="1513373" data-d="2953">གང་ཟག་དང་ཆོས་ཀྱི་བདག་མེད་པ་གཉིས་ཀྱི་སྟོང་ཉིད་ཀྱི་</a><a data-m="1516326" data-d="2554">ངོ་བོ་མཐར་ཐུག་པ་མངོན་དུ་གྱུར་ཚར་དུས། </a><a data-m="1518880" data-d="2033">དེ་ནས་རང་གིས་སྟོང་ཉིད་མངོན་སུམ་དུ་རྟོགས་ཏེ་</a><a data-m="1520913" data-d="1969">བྱང་ཆུབ་ཀྱི་ལམ་མ་ནོར་བ་ལ་ཞུགས་ནས། </a><a data-m="1522882" data-d="2806">རང་གི་རྟོགས་པའི་ཚུལ་དེ་ལ། <span class="unsure">བསམ་བློ་འཁོར་དུས་</span></a><a data-m="1525688" data-d="4687">ཁམས་གསུམ་གྱི་སེམས་ཅན་ཐམས་ཅད་ཀྱིས་ཆོས་ཉིད་ཟབ་མོའི་དོན་འདི་སྒྲ་ཇི་བཞིན་དུ་མ་རྟོགས་དུས། </a><a data-m="1530375" data-d="2592">དེའི་ཕྱིར་ན། ཟབ་མོ་སྟོང་པ་ཉིད་མ་རྟོགས། </a><a data-m="1532967" data-d="2025">མ་རྟོགས་པའི་སྟེང་ལ་ཡང་། ད་རུང་ཡང་</a><a data-m="1534992" data-d="3293">ཆོས་ཐམས་ཅད་ཁ་རྩང་འཁྲུལ་པའི་སྣང་བའི་སྐབས་སུ་བསྟན་པ་ལྟར། </a><a data-m="1538285" data-d="2145">དངོས་པོ་དང་མཚན་མར་ཞེན་པའི་བློ་ཡི་</a><a data-m="1540430" data-d="2488">སྒོ་ནས་ཁམས་གསུམ་འཁོར་བ་ལ་འཁྱམས་འོང་རེད། </a><a data-m="1542918" data-d="2134">དེ་འཁྱམ་བྱེད་ཀྱི་རྩ་བ་གང་རེད་ཟེར་ན། </a><a data-m="1545052" data-d="4438">ཆོས་ཐམས་ཅད་རྣམ་ཀུན་མཆོག་ལྡན་གྱི་སྟོང་པ་ཉིད་ཀྱི་ངོ་བོ་ལས་མ་འདས་པ་ཡིན་ནའང་། </a><a data-m="1549490" data-d="1485">སྟོང་ཉིད་ཀྱི་རང་རྩལ་དེ་ནི་</a><a data-m="1550975" data-d="3046">ཐོག་མར་ང་ཞེས་པ་ཞིག་ང་མེད་པ་ལ་ང་ཞེས་</a><a data-m="1554021" data-d="1316">བདག་ཏུ་བཟུང་འོང་དུས། </a><a data-m="1555337" data-d="3021">དེ་ང་བསམ་མཁན་གྱི་བདག་དེ། ང་འདི་ལ་བརྟེན་ཏེ། </a><a data-m="1558358" data-d="3296">ང་ཡི་ལུས། ང་ཡི་སེམས། ང་ཡི་མིང་ཟེར་</a><a data-m="1561654" data-d="4250">མིང་དོན་བདག་གསུམ་གཅིག་ཆགས་སོང་ན། མིང་དོན་བདག་གསུམ་པོ་དེ་ལས་ཞེན་པ་འདི་བྱས་དུས། </a><a data-m="1565904" data-d="2264">དེ་ནས་དེ་ལ་ཕན་པར་བྱེད་པའི་གང་ཟག་</a><a data-m="1568168" data-d="1423">ཕ་མ་དང་སྤུན་མཆེད་</a><a data-m="1569591" data-d="1462">ལ་སོགས་པ་ཡོད་ན་</a><a data-m="1571053" data-d="2403">དེ་ཐམས་ཅད་རང་གི་གཉེན་དུ་མཐོང་སྟེ། </a><a data-m="1573456" data-d="1848">དེ་ལ་ཆགས་པའི་སེམས་སྐྱེད། </a><a data-m="1575304" data-d="3225">དེ་ལ་གནོད་པར་བྱེད་པའི་གང་ཟག་དང་། མི་མཐུན་པ་ཞིག་ཡོད་པ་ཡིན་ན། </a><a data-m="1578529" data-d="2072">དེ་ཐམས་ཅད་སྡང་བའི་ཡུལ་དུ་བཟུང་སྟེ་</a><a data-m="1580601" data-d="1404">དགྲ་ཡི་ཡུལ་དུ་བཟུང་། </a><a data-m="1582005" data-d="3112">དེ་ཆགས་སྡང་གཉིས་པོ་ཡོད་པའི་རྩ་བ་འདི་གང་རེད་ཟེར་ན། </a><a data-m="1585117" data-d="3607">དེ་ཆོས་ཐམས་ཅད་ཀྱི་གནས་ལུགས་སྟོང་པ་ཉིད་དེ་མངོན་སུམ་དུ་མ་རྟོགས་དུས། </a><a data-m="1588724" data-d="1986">གཏི་མུག་མ་རིག་པས་གཞི་བྱེད་སོང་དུས། </a><a data-m="1590710" data-d="1352">ལུས་ལ་ལུས་དབང་ཇི་བཞིན་དུ། །</a><a data-m="1592062" data-d="3113">གཏི་མུག་ཀུན་ལ་གནས་འགྱུར་ཏེ། །དེ་ཕྱིར་ཉོན་མོངས་ཐམས་ཅད་ཀྱང་། །</a><a data-m="1595175" data-d="1442">གཏི་མུག་བཅོམ་པས་བཅོམ་པར་འགྱུར། །གསུངས། </a><a data-m="1596617" data-d="3822">ཉོན་མོངས་བརྒྱད་ཁྲི་བཞི་སྟོང་གི་རྩ་བ་ས་བོན་འདྲ་འདི་གཏི་མུག་མ་རིག་པ་རེད་དུས། </a><a data-m="1600439" data-d="2417">དེ་ང་དང་ང་ཡིར་འཛིན་པ་དེ་གཉིས་ཀྱིས། </a><a data-m="1602856" data-d="2018">དེ་ལ་བརྟེན་ཏེ་ཆགས་སྡང་རྨོངས་གསུམ་ཆགས། </a><a data-m="1604874" data-d="2108">ཆགས་སྡང་རྨོངས་གསུམ་བྱས་དུས་འདི་ང་ཡི་</a><a data-m="1606982" data-d="2589">གཉེན་དང་གྲོགས་ཆགས་པའི་ཡུལ་དེ་དག་ཐམས་ཅད་ལ། </a><a data-m="1609571" data-d="1792">ཕན་པའི་སེམས་ཀྱིས་འཇིག་རྟེན་ཚེ་འདི་ལ་</a><a data-m="1611363" data-d="2574">ཟས་གོས་འབྱོར་བ། ནོར་དང་ལོངས་སྤྱོད་</a><a data-m="1613937" data-d="2142">བདེ་སྐྱིད་ཕུན་སུམ་ཚོགས་པ་ཆེད་དུ་བསྒྲུབས། </a><a data-m="1616079" data-d="3922">ཆེད་དུ་བསྒྲུབས་པ་དེ་ལས་འཇིག་རྟེན་འཁོར་བ་ཀུན་མཐུན་པ་དང་བཅས་པའི་སྒོ་ནས། </a><a data-m="1620001" data-d="2215">བསགས་དང་བསྲུང་དང་བརླག་པའི་གདུང་བ་ཡིས། །ནོར་ནི་</a><a data-m="1622216" data-d="3613">ཕུང་ཁྲོལ་མཐའ་ཡས་ཤེས་པར་བྱ། །ཞེས་པ་ལྟ་བུའི་སྒོ་ནས། ནོར། </a><a data-m="1625829" data-d="4647">ས་ཞིང་། ཁང་ཁྱིམ། ཡུལ་རི་ལ་སོགས་པ་དེ་ལྟ་བུ་བདག་ཏུ་བཟུང་། </a><a data-m="1630476" data-d="3144">མི་མཐུན་པའི་དགྲ་བོ་གནོད་པར་བྱེད་པའི་ཐབས་དུ་མའི་</a><a data-m="1633620" data-d="2504">ཞེ་སྡང་གིས་གཡོ་སྒྱུ་ལ་སོགས་པ་བསྐོར་དུས། </a><a data-m="1636124" data-d="4169">དེ་གསུམ་གྱིས་ཁམས་གསུམ་འཁོར་བའི་ལས་བསགས་པའི་རྩ་བ་ཆགས་སྡང་རྨོངས་གསུམ་འདི་རེད། </a><a data-m="1640293" data-d="3308">དེ་ཆགས་སྡང་རྨོངས་གསུམ་གྱི་ལས་བསགས་པའི་གང་ཟག་དེ་དག་ཐམས་ཅད། </a><a data-m="1643601" data-d="3370">ཡང་དག་པའི་ལམ་མ་ནོར་བ་རྟོགས་པའི་གང་ཟག་ཞིག་གིས་བལྟས་ན། </a><a data-m="1646971" data-d="3855">དེ་ཁམས་གསུམ་འཁོར་བ་སྡུག་བསྔལ་གྱི་རྒྱ་མཚོར་འཁྱམས་པའི་སེམས་ཅན་དེ་ཐམས་ཅད། </a><a data-m="1650826" data-d="3310">འཁྲུལ་ཞིང་སྣང་བར་གྱུར་བ་དེ་ལ། གྲངས་མང་ཉུང་འདི་ཙམ་ཞིག་རེད། </a><a data-m="1654136" data-d="2046">འདི་ཚུན་ཆོད་རེད། འདི་ཕན་ཆོད་རེད། ཟེར་</a><a data-m="1656182" data-d="3420">མཐའ་མེད་པ་ཡི་ཁམས་གསུམ་འཁོར་བ་ནི། དམྱལ་བ་ནི་ཚ་གྲང་། </a><a data-m="1659602" data-d="1428">ཡི་དྭགས་ལ་བཀྲེས་སྐོམ། </a><a data-m="1661030" data-d="1232">དུད་འགྲོ་ལ་བཀོལ་སྤྱོད། </a><a data-m="1662262" data-d="1396">མི་ལ་སྐྱེ་རྒ་ན་འཆི། </a><a data-m="1663658" data-d="1156">ལྷ་མ་ཡིན་ལ་འཐབ་རྩོད། </a><a data-m="1664814" data-d="2771">ལྷ་ལ་འཕོ་ལྟུང་ལ་སོགས་པའི་སྡུག་བསྔལ་སྣ་ཚོགས་པ་འདི་</a><a data-m="1667585" data-d="1266">མང་པོ་ཞིག་མྱོང་གི་རེད། </a><a data-m="1668851" data-d="2650">དེ་ལྟ་བུའི་སྡུག་བསྔལ་གྱི་རྒྱུ་དང་འབྲས་བུ་ཐམས་ཅད་ཀྱང་། </a><a data-m="1671501" data-d="3028">དངོས་གནས་ཁ་སང་དབུ་མའི་རིགས་པ་ལྟ་བུ་ཞིག་གིས་དཔྱད་བཞག་ན། </a><a data-m="1674529" data-d="2085">བདེན་པར་གྲུབ་པ་གཏན་ནས་ཡོད་རྒྱུ་མ་རེད་དེ། </a><a data-m="1676614" data-d="1565">བདེན་པར་གྲུབ་པ་མེད་ནའང་། </a><a data-m="1678179" data-d="2647">དེ་འཁྲུལ་སྣང་དེ་ལ་བདེན་པར་བཟུང་བའི་སྣང་བ་དེ། </a><a data-m="1680826" data-d="1536">རྒྱུ་འབྲས་རྟེན་འབྲེལ་མེད་ཟེར་</a><a data-m="1682362" data-d="1945">སུས་ཀྱང་བཀག་པ་ཡོད་རྒྱུ་མ་རེད་དུས། </a><a data-m="1684307" data-d="3164">དེའི་ཕྱིར་ན། མེད་བཞིན་དུ་སྣང་བ། རྨི་ལམ་ལྟ་བུའི་དབང་གིས། </a><a data-m="1687471" data-d="3056">དེ་ཀུན་རྫོབ་ཀྱི་སྣང་བ་སྣང་སྲིད་སྣོད་བཅུད་ཀྱི་ཆོས་དེ་ཐམས་ཅད་</a><a data-m="1690527" data-d="1384">བདེན་གྲུབ་ཅིག་ཏུ་བཟུང་། </a><a data-m="1691911" data-d="1636">བདེན་གྲུབ་བཟུང་བ་དེ་ལ་བརྟེན་ཏེ་</a><a data-m="1693547" data-d="1540">དགེ་སྡིག་གི་ལས་མང་པོ་བསགས། </a><a data-m="1695087" data-d="1169">རྒྱུ་ལས་འདི་བསགས་ཚར་དུས། </a><a data-m="1696256" data-d="2806">དེ་འབྲས་བུ་བདེ་སྡུག་ཀྱང་སྨིན་མི་འོང་པའི་ཐབས་ཡོད་མ་རེད། </a><a data-m="1699062" data-d="2414">དཔེར་ན་མཁྲིས་པའི་ནད་ན་སོང་བའི་གང་ཟག་ཞིག་གིས་</a><a data-m="1701476" data-d="805">དུང་ལ་བལྟས་ན། </a><a data-m="1702281" data-d="3252">དུང་སེར་པོ་ཞིག་མ་གཏོགས། དཀར་པོ་ཁྱོན་ནས་མཐོང་བའི་ཐབས་ཡོད་མ་རེད། </a><a data-m="1705533" data-d="2670">ཐམས་ཅད་འཁྲུལ་སྣང་རང་རྒྱུད་པ་ལ་སྤྱོད་བསྡད་དུས་</a><a data-m="1708203" data-d="2964">དེ་རེད་དུས། སྒོ་ནས་ཉམས་སུ་མྱོང་བའི་འགྲོ་བ་ཀུན། </a><a data-m="1711167" data-d="2883">དེ་འགྲོ་བ་སེམས་ཅན་དེ་ཐམས་ཅད་འཁྲུལ་ཤིང་རྨོངས་དུས། </a><a data-m="1714050" data-d="3296">དཔེར་ན་ལོང་བ་མིག་མེད་མཁན་ཞིག་ཐང་ཆེན་པོ་ཞིག་གི་དབུས་ན་</a><a data-m="1717346" data-d="1561">ལོང་ཁྲིད་མེད། འགྲོ་བསྡད་ཡོད་ན། </a><a data-m="1718907" data-d="2681">ལོང་བ་ཁོ་རང་སེམས་ཀྱིས་ག་ན་འགྲོ་བསམ་ས་དེ་ན། </a><a data-m="1721588" data-d="2230">ཤར་ལྷོ་ནུབ་བྱང་གང་ནའང་འགྲོ་ཤེས་ཀྱི་མ་རེད། </a><a data-m="1723818" data-d="1589">སོང་ན་སླེབས་ཀྱིའང་མ་རེད། </a><a data-m="1725407" data-d="3223"><span class="unsure">དེ་ལམ་གྱི་ཕྱོགས་དང་</span></a><a data-m="1728630" data-d="1950"><span class="unsure">ཚོགས་པ་ཡི་ནང་དུ་</span>སྡུག་བསྔལ་གྱི་ཚོར་བ་ཆེན་པོ་མྱོང་འོང་རྒྱུ་རེད། </a><a data-m="1730580" data-d="2628">དཔེ་དེ་བཞིན་དུ། ཁམས་གསུམ་སེམས་ཅན་དེ་ཐམས་ཅད་</a><a data-m="1733208" data-d="4193">སེམས་ཀྱིས་བསམ་རྒྱུ་ནི་བདེ་བ་ཞིག་ཐ་ན་འཇག་མའི་སྲིན་བུ་ཡན་ཆོད་ཀྱིས་དྲན་གྱི་ཡོད་རེད་དེ། </a><a data-m="1737401" data-d="2448">བདེ་བའི་རྒྱུ་དགེ་བ་དེ་སྒྲུབ་ཤེས་ཀྱི་མ་རེད། </a><a data-m="1739849" data-d="1869">དགེ་བ་དེ་དང་དུ་ལེན་ཤེས་ཀྱི་མ་རེད། </a><a data-m="1741718" data-d="2130">དགེ་བ་ཅུང་ཟད་ཙམ་ཞིག་སྒྲུབ་ནའང་། </a><a data-m="1743848" data-d="2553">རང་གཤིས་ངན་པ་ཐོག་མེད་ནས་ད་ལྟ་ཡན་ཆོད་དུ་</a><a data-m="1746401" data-d="4264"><span class="unsure">ཤོག་འདྲིལ་རྒན་བ་རེ་སྦངས་སོང་རྫི་ཡི།</span> སྡིག་པ་དང་འདྲེས་སོང་བ་ཁོ་ན་བྱས་དུས་ཙ་ནས། </a><a data-m="1750665" data-d="2685">དེ་དུས་རྟག་ཏུ་ལམ་ལོག་མགོ་རྨོངས་འཁྱམས་སོང་རྒྱུ་རེད། </a><a data-m="1753350" data-d="1433">སྡུག་བསྔལ་འདོད་ཀྱི་ཡོད་མ་རེད་དེ། </a><a data-m="1754783" data-d="1877">སྡུག་བསྔལ་གྱི་རྒྱུ་འདི་སྡིག་པ་རེད། </a><a data-m="1756660" data-d="3290">སྡིག་པ་འདི་སྡུག་བསྔལ་གྱི་རྒྱུ་ཡིན་པར་མི་ཤེས་དང་དུ་ལེན་ནས། </a><a data-m="1759950" data-d="3756">ཞེ་ཡི་འདོད་རྒྱུ་དང་། ལག་ཏུ་ལེན་རྒྱུ་གཉིས་ཕྱིན་ཅི་ལོག་ཏུ་གྱུར་བའི་ཡུལ་</a><a data-m="1763706" data-d="1329">སེམས་ཅན་ཐམས་ཅད་རེད། འདི་</a><a data-m="1765035" data-d="3967">སེམས་ཅན་དེ་ཐམས་ཅད་ལ་ད་ལྟ་གོང་ནས་བཤད་པ་ལྟ་བུའི་འཁྲུལ་པར་སྣང་བ། </a><a data-m="1769002" data-d="1498">དེ་ལ་ངས་ཕན་པར་བྱེད་དགོས། </a><a data-m="1770500" data-d="1422">ངའི་དགའ་བ་ཡི་གཉེན་རེད། </a><a data-m="1771922" data-d="2810">དེ་ལ་གནོད་པ་བྱེད་དགོས། ངའི་སྡང་བའི་ཡུལ་རེད་བསམ་</a><a data-m="1774732" data-d="1462">ཆགས་སྡང་གཉིས་སུ་འཛིན་ཚར་ན། </a><a data-m="1776194" data-d="2547">དེ་བྱང་ཆུབ་སེམས་པའི་སྤྱོད་པ་དང་རྒྱབ་འགལ་རེད། </a><a data-m="1778741" data-d="2252">དེ་མ་ཡིན་པར་སེམས་ཅན་འདི་ཐམས་ཅད། ངེས་ཚོ་</a><a data-m="1780993" data-d="3702">ཐོག་མ་འཁོར་བར་འཁྱམས་པའི་ཚད་འདི། མགོ་འདི་ལྟ་བུ་ཞིག་རེད། </a><a data-m="1784695" data-d="2405">བསྐལ་པ་ཡང་འདི་ཙམ་ཞིག་སོང་རེད། </a><a data-m="1787100" data-d="1869">གྲངས་ཀ་འདི་ཙམ་ཞིག་རེད་ཟེར། </a><a data-m="1788969" data-d="4728">ཐམས་ཅད་མཁྱེན་པ་སངས་རྒྱས་ཀྱི་ཡེ་ཤེས་ཀྱི་སྤྱོད་ཡུལ་གྱུར་བ་མ་གཏོགས། གཅིག་གིས་ཚད་བཟུང་ནུས་ཀྱི་མ་རེད། </a><a data-m="1793697" data-d="1365">འདི་ཚད་བཟུང་མ་ནུས་དུས། </a><a data-m="1795062" data-d="5128">དེ་ནས་འཁོར་བ་ལས་སྐྱེ་རྒ་ན་འཆི་ཡི་སྡུག་བསྔལ་ཞིག་མི་མྱོང་བའི་འཁོར་བའི་གནས་རིས་གང་དུ་ཡིན་ནའང་ཡོད་མ་རེད། </a><a data-m="1800190" data-d="2901">སྐྱེ་རྒ་ན་འཆི་ཡི་སྡུག་བསྔལ་མྱོང་ཚུལ་ལ། འདི་ནང་</a><a data-m="1803091" data-d="3661">སྒོང་སྐྱེས་དང་། མངལ་སྐྱེས། དེ་དྲོད་གཤེར་སྐྱེས་ཕལ་ཆེ་བ་དེ། </a><a data-m="1806752" data-d="2443">ཕ་མ་ལ་བརྟེན་ནས་མ་སྐྱེས་པ་གཅིག་ཀྱང་ཡོད་མ་རེད། </a><a data-m="1809195" data-d="5345">དེའི་ཕྱིར་ན། ད་ལྟ་ལུས་རྟེན་འདི་ཡི་སྟེང་དུ་རང་ལ་གནོད་པར་བྱེད་པའི་དགྲ་ཡིན་བསམ། འཁོན་དུ་བཟུང་སྟེ་</a><a data-m="1814540" data-d="3652">འདིའི་ཤ་ཁ་གང་བཟོས་བཞག་ནའང་སེམས་ཚིམས་ས་མེད། བསམ་པ་ལྟ་བུ་ཞིག་ཡོད་ན། </a><a data-m="1818192" data-d="2223">སྐྱེ་བ་སྔ་མར་རང་གི་ཕ་མ་རེད་བསྡད་ཡོད་རེད། </a><a data-m="1820415" data-d="2008">ད་ལྟ་རང་གི་ཕ་མ་སྤུན་མཆེད་ཡིན། </a><a data-m="1822423" data-d="2447">དེའི་དོན་དུ་སྲོག་འདི་བློས་གཏོང་བསམ། བརྩེ་གདུང་ཡོད་ན། </a><a data-m="1824870" data-d="1570">སྐྱེ་བ་སྔ་མ་དང་། </a><a data-m="1826440" data-d="3240">སྐྱེ་བ་རྗེས་མ་རྣམས་ལ་མཐའ་ཚོད་ལ་དགྲ་བོ་འགྱུར་འགྲོ་ཤེས་ཀྱི་མ་རེད། </a><a data-m="1829680" data-d="2554">དེ་མི་ཤེས་པའི་ཚུལ། འཕགས་པ་ཀ་ཏ་ཡ་ནས། </a><a data-m="1832234" data-d="2824">ཕ་ཤ་ཟ་ཞིང་མ་ལ་རྡེག །སྡང་བའི་དགྲ་བོ་པང་ན་བཟུང་། །</a><a data-m="1835058" data-d="2751">ཆུང་མས་ཁྱོ་ཡི་རུས་པ་འཆའ། །འཁོར་བའི་ཆོས་ལ་གད་མོ་བྲོ། །</a><a data-m="1837809" data-d="1084">ཟེར་མཁན་དེ་རེད། </a><a data-m="1838893" data-d="2992">ད་ལྟ་ངེད་ཚོ་ལྷན་ཅིག་ཏུ་འདི་ན། བླ་སློབ། སྤུན་མཆེད། </a><a data-m="1841885" data-d="2032">ཆོས་གྲོགས་ཀྱི་ཚུལ་དུ་འཛོམས་བསྡད་ཡོད་པ་ཐམས་ཅད་ཀྱང་། </a><a data-m="1843917" data-d="4011">སྐྱེ་བ་སྔ་མར་གཅིག་གིས་གཅིག་ལ་གནོད་པ་མང་པོ་ཞིག་བསྐྱལ་ནས་དགྲ་རེད་བསྡད་ཡོད། </a><a data-m="1847928" data-d="1770">དེ་ད་ལྟ་སེམས་མཐུན་པོ་འདྲ་ཞིག་རེད། </a><a data-m="1849698" data-d="2629">ཡང་དེ་ནས་ལུས་དང་སེམས་འདི་བྲལ་ཏེ་ཤི་སོང་ན། </a><a data-m="1852327" data-d="2342">རང་བསམ་ས་འདི་ནི་མཐོ་རིས་དང་</a><a data-m="1854669" data-d="2015">དག་པའི་ཞིང་ཁམས་ལ་སོགས་པར་མོས་ན། </a><a data-m="1856684" data-d="2144">དགེ་བ་མ་བྱས་ན་དེ་ན་སླེབ་ཀྱི་མ་རེད། </a><a data-m="1858828" data-d="2436">དེ་མ་བསམ་ས་འཁོར་བ་དང་ངན་སོང་ཡོད་རེད། </a><a data-m="1861264" data-d="3082">སྡིག་པ་བྱས་ཚར་ན་དེ་ན་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1864346" data-d="819">དེ་ཡིན་དུས་བཟུང་སྟེ། </a><a data-m="1865165" data-d="2042">སྐྱེ་བ་རྗེས་མ་ལ་ད་ལྟའི་དགྲ་ཐམས་ཅད་</a><a data-m="1867207" data-d="3108">གཉེན་རེད། གཉེན་ཐམས་ཅད་དགྲ་རུ་འགྱུར་འགྲོ་ན་ཤེས་རྒྱུ་མ་རེད། </a><a data-m="1870315" data-d="4544">དེའི་ཕྱིར་ན། དགྲ་གཉེན་གཉིས་སུ། སེམས་ཅན་འཁྲུལ་པའི་སྣང་བ་རེད། </a><a data-m="1874859" data-d="2193">ད་བསམ་ངེས་པ་མ་འཁྲུལ་བ་གང་བསམ་དགོས་ཟེར་ན། </a><a data-m="1877052" data-d="4599">ནམ་མཁའ་དང་མཉམ་པའི་སེམས་ཅན་ཐམས་ཅད་རང་གི་ད་ལྟ་རྩ་བའི་ཨ་མ་དེ་དང་ཁྱད་པར་མེད་</a><a data-m="1881651" data-d="1146">སྙམ་སྟེ་དྲན། </a><a data-m="1882797" data-d="1856">རྩ་བའི་ཨ་མ་དེ་ཉིད་ཡིན་ནས་བཟུང་སྟེ། </a><a data-m="1884653" data-d="2187">དེ་བུ་རྒྱུད་ཤེས་པ་ཡོད་མཁན་ཞིག་ཡིན་ན། </a><a data-m="1886840" data-d="3714">བུ་རྒྱུད་རང་ཡར་ནར་སོན་དེ་འདྲ་རེད་འོང་ན། ཕ་མ་ལ་བྱམས་པོ་བྱེད་</a><a data-m="1890554" data-d="1752">ཟས་གོས་སྟེར། སྐྱིད་པོ་བྱེད་ཀྱི་རེད། </a><a data-m="1892306" data-d="3607">དཔེ་དེ་བཞིན་དུ། སེམས་ཅན་འདི་ཐམས་ཅད་དགྲ་གཉེན་གཉིས་སུ་མི་འཛིན་པར། </a><a data-m="1895913" data-d="1627">སེམས་ཅན་འདི་ཐམས་ཅད་ལ་</a><a data-m="1897540" data-d="4678">ཕན་གདགས་དགོས་རྒྱུ་རེད། ཕན་འདོགས་པར་བྱེད་པ་དེ་ལ། ཟས་དང་གོས་་དང་སྒོར་དང་། </a><a data-m="1902218" data-d="2759">ཁང་ཆེན་དང་ཡུལ་མཁར་ལ་སོགས་པས་ཕན་བཏགས་ན་</a><a data-m="1904977" data-d="1083">ཕན་པ་ཆུང་ཆུང་རེད། </a><a data-m="1906060" data-d="2710">སེམས་ཅན་གྲངས་ཀ་མང་པོ་ནམ་མཁའ་དང་མཉམ་པ་རེད། </a><a data-m="1908770" data-d="1527">ཕན་བཏགས་ནུས་ཀྱིའང་མ་རེད། </a><a data-m="1910297" data-d="1673">བཏགས་ཀྱང་གནས་སྐབས་ཙམ་ཞིག་མ་གཏོགས་</a><a data-m="1911970" data-d="1056">ཕན་པ་ཡོད་མ་རེད། </a><a data-m="1913026" data-d="2018">དཔེར་ན། པུ་གུ་ཕ་མ་ལ་བརྩེ་གདུང་ཡོད་དུས་</a><a data-m="1915044" data-d="1850">ཁྱིམ་གྱི་ནང་ལ་བཞག །ཆང་ས་བརྒྱབ། </a><a data-m="1916894" data-d="2287">དགྲ་འདུལ་ལུགས་བསླབས། གཉེན་སྐྱོང་ལུགས་བསླབས། </a><a data-m="1919181" data-d="3808">སྔ་མའི་སྡིག་པའི་འཕྲོ་འདི་མར་བསླབ་དགོས་ལེ་ཟེར་མ་གཏོགས། སྙིང་རྗེ་གོ་ལོག་ཏུ་གྱུར་སོང་། </a><a data-m="1922989" data-d="1894">དེ་ནས་ལམ་མ་ནོར་བ་གང་ཡིན་ཟེར་ན། </a><a data-m="1924883" data-d="3764">སེམས་ཅན་འདི་ཐམས་ཅད་དམ་པའི་ཆོས་ཐར་པའི་ལམ་ལ་ཞིག་བཀོད་ཐུབ་སོང་ན། </a><a data-m="1928647" data-d="2345">དེ་ཕ་མའི་དྲིན་ལན་དེ་འདིས་འཁོར་འགྲོ་རྒྱུ་རེད། </a><a data-m="1930992" data-d="3221">དེ་ཡིན་པའི་ཕྱིར་ན། དེ་སེམས་ཅན་དེ་ཐམས་ཅད་མར་ཤེས། </a><a data-m="1934213" data-d="2090">རང་ལ་དྲིན་ཆེན་པོ་ཅན་ཞིག་བསྐྱངས། </a><a data-m="1936303" data-d="1754">དཔེར་ན། པུ་གུའི་ཨ་མ་<span class="unsure">ཞིག་རེད་</span>ཡིན་ན། </a><a data-m="1938057" data-d="2803">ཟས་ཀྱི་ཕུད་བྱིན། གོས་ཀྱི་རྩེ་གཡོགས། </a><a data-m="1940860" data-d="3665">ཤིན་ཏུ་བྱམས་པས་བསྐྱེད་བསྲིངས་བསྡད་པ། ང་ལ་ཚུར་དེ་ལྟ་བུ་བྱས་དུས། </a><a data-m="1944525" data-d="2173">དེ་ནས་མ་ལ་ཕར་ཕན་པ་འདི་</a><a data-m="1946698" data-d="2725">དམ་པའི་ཆོས་ཀྱིས་གཅིག་བྱས་སོང་ན་དྲིན་ལན་གསབ་འགྲོ་རྒྱུ་རེད། </a><a data-m="1949423" data-d="2650">དཔེར་ན་བདག་ཅག་གི་སྟོན་པ་རྫོགས་པའི་སངས་རྒྱས་</a><a data-m="1952073" data-d="4488">ཁོ་རང་གི་སྐྱེས་ཡུམ་དེ། སུམ་ཅུ་རྩ་གསུམ་ལྷ་ཡུལ་ལ་སྐྱེས་བཞག་དུས། དེ་ན་ལྷ་ཡུལ་ལ་</a><a data-m="1956561" data-d="5125">དབྱར་ཀ་དབྱར་གནས་ཤིག་གི་ཚད་ལ་བཞུགས་དུས། ད་ལྟ་དྲིན་ལན་བསབ་པའི་མདོ་ཟེར་གསུངས་ཡོད་པ་དེ་ལྟ་བུ་རེད། </a><a data-m="1961686" data-d="2428">དྲིན་ལན་ཆོས་ཀྱི་སྒོ་ནས་གསབ་དགོས་རྒྱུ་རེད། </a><a data-m="1964114" data-d="1732">དྲིན་ལན་གསབ་པ་དེ་ལ་</a><a data-m="1965846" data-d="3747">སེམས་ཅན་ཐམས་ཅད་དགྲ་གཉེན་མེད་པར་མ་ཡིན་པར་ངོ་ཤེས་པ་དང་། </a><a data-m="1969593" data-d="3775">མ་ཡིན་པའི་ཐོག་ནས་དེ་ཕ་མ་ལ་བྱམས་པོ་བྱས་ན། བུ་རྒྱུད་དེ་ཡ་རབས་ཟེར་གྱི་རེད། </a><a data-m="1973368" data-d="2556">ཕ་མ་བློས་བཏང་བཞག་ན་བུ་རྒྱུད་མ་རབས་ཟེར་གྱི་རེད། </a><a data-m="1975924" data-d="3226">དེ་ཡིན་པའི་ཕྱིར་ན། སེམས་ཅན་དེ་ཐམས་ཅད་རང་གི་ཕ་མ་ཡིན་སྙམ་པའི་</a><a data-m="1979150" data-d="1360">དྲིན་དྲན། </a><a data-m="1980510" data-d="2308">དྲིན་དྲན་པའི་ཐོག་ནས་དྲིན་ལན་བསབ་པའི་ཕྱིར་དུ། </a><a data-m="1982818" data-d="1714">སེམས་ཅན་དེ་ཐམས་ཅད་</a><a data-m="1984532" data-d="3175">གནས་སྐབས་ཟས་གོས་ནོར་ལོངས་སྤྱོད་ཀྱི་བདེ་བ་ཕྲད་སོང་ན་</a><a data-m="1987707" data-d="1118">བདེ་བ་ཡུད་ཙམ་ཞིག་རེད། </a><a data-m="1988825" data-d="1930">སྤྲིན་གྱི་བར་ནས་ཉི་མ་ཞིག་ཤར་འོང་ན། </a><a data-m="1990755" data-d="1529">རེ་ཞིག་ནས་འགྲིབ་འགྲོ་ཡི་རེད་དུས། </a><a data-m="1992284" data-d="4502">དཔེ་དེ་ལྟ་བུ་རེད་དུས། ཟས་ལོངས་སྤྱོད་ཀྱི་བདེ་བ་འཕྲོད་ན་ཡག་པོ་རེད་དེ། འདིས་མི་ཕན་པར་</a><a data-m="1996786" data-d="1586">ཆོས་ཀྱི་བདེ་བ་དེ་འཕྲོད་དགོས། </a><a data-m="1998372" data-d="3850">ཐ་མ་ལམ་ཀ་ཞིག་ནས་འབུ་སྲིན་ཞིག་འགྲོ་ཡི་ཡོད་ན། དེ་ལ་དཀོན་མཆོག་གསུམ་དང་། </a><a data-m="2002222" data-d="2107">སངས་རྒྱས་ཀྱི་མཚན་ཞིག་རྣ་བར་བསྒྲགས་བཞག་ན། </a><a data-m="2004329" data-d="2342">ཁོ་རང་དེ་ནས་ངན་སོང་གི་སྐྱེ་སྒོ་ཆོད་འགྲོ་རྒྱུ་རེད་དུས། </a><a data-m="2006671" data-d="1680">དེ་ལ་གཞན་དོན་རེད་བསྡད་རེད། </a><a data-m="2008351" data-d="1949">དེ་ལྟ་བུའི་དྲིན་བསབ་པ་སྒོ་ནས་བཟུང་། </a><a data-m="2010300" data-d="3925">དེ་སེམས་ཅན་དེ་ཐམས་ཅད་བདེ་བ་དང་ལྡན་ན་ཅི་མ་རུང་སྙམ་སེམས་ཀྱིས་</a><a data-m="2014225" data-d="5450">དྲན་བསྡད་ན། དཔེར་ན་འདི་ཁ་རྩང་དྭགས་པོའི་ཐར་རྒྱན་ནང་གི་རྒྱལ་པོ་བྱམས་པའི་སྟོབས་ཀྱིས་རང་གི་ཡུལ་ཁམས་ལ། </a><a data-m="2019675" data-d="4913">བྱམས་པའི་སྟོབས་རང་གིས། ཁོ་རང་བྱམས་པའི་ཏིང་ངེ་འཛིན་ལ་བཞུགས་བསྡད་དུས། </a><a data-m="2024588" data-d="2055">དེ་ནས་གནོད་སྦྱིན་སྤུན་ལྔ་འོང་ནས་བཟུང་སྟེ། </a><a data-m="2026643" data-d="4643">དེ་རྒྱལ་པོ་བྱམས་པའི་སྟོབས་ཀྱིས། ཡུལ་ཁམས་གནོད་པར་བྱེད་བསམ་སེམས་ཅན་རྣམས་ཀྱི་ཤ་ཁྲག་</a><a data-m="2031286" data-d="2118">ཟ་བསམ། ལྕགས་ཀྱི་སྡེར་མོས་བཟུང་། </a><a data-m="2033404" data-d="2408">བླ་སྲོག་འཕྲོག་བསམ། དེ་འདྲ་བྱས་ནའང་། </a><a data-m="2035812" data-d="3563">སེམས་ཅན་དེ་ཐམས་ཅད་ཀྱི་ལུས་པོ་དེ་ལྕགས་ཀྱི་གོང་པོ་བཞིན་དུ་གྱུར་ཏེ། </a><a data-m="2039375" data-d="3426">སྲོག་བཅད་མ་ཐུབ་པ་བྱུང་བ་ཟེར་</a><a data-m="2042801" data-d="4593">དེ་ག་ང་ཡིན་ཟེར་ན། རྒྱལ་པོ་བྱམས་པའི་སྟོབས་བྱམས་པའི་ཏིང་ངེ་འཛིན་བསྒོམས་བསྡད་པས་ཡུལ་ཁམས་བསྲུངས་བ་</a><a data-m="2047394" data-d="1057">དཔེ་དེ་ལྟ་བུ་རེད། </a><a data-m="2048451" data-d="3650">རང་ཅག་ཐམས་ཅད་ཀྱིས་ཀྱང་དངོས་སུ་སེམས་ཅན་ལ་ཕན་བཏགས་མ་ནུས་ནའང་། </a><a data-m="2052101" data-d="3194">ད་ལྟ་ངེད་ཚོའི་ཕ་མ་དམྱལ་བ། ཡི་དྭགས། དུད་འགྲོ་ལ་སྐྱེས་པ་</a><a data-m="2055295" data-d="1321">གྲངས་མང་པོ་ཡོད་རྒྱུ་རེད་དུས། </a><a data-m="2056616" data-d="2849">དེ་ཐམས་ཅད་སྡུག་བསྔལ་མུ་མཐའ་མེད་པ་ཞིག་གིས་མནར་དུས། </a><a data-m="2059465" data-d="2848">དེ་ཐམས་ཅད་སྡུག་བསྔལ་དེ་དང་བྲལ་སོང་ན་ཅི་མ་རུང་། </a><a data-m="2062313" data-d="3964">འདིའི་སྡུག་བསྔལ་དང་འབྲལ་བར་རྒྱལ་བ་སྲས་དང་བཅས་པས་བྱིན་གྱིས་བརླབ་པར་མཛད་དུ་གསོལ། </a><a data-m="2066277" data-d="2216">དེ་སྤྱོད་འཇུག་བསྔོ་བའི་ལེའུ་ནང་གསུངས་པ་ལྟར་དུ། </a><a data-m="2068493" data-d="3282">བྱང་ཆུབ་སེམས་དཔའ་འཇམ་དཔལ་དབྱངས་དང་། སྤྱན་རས་གཟིགས། མཐུ་ཆེན་ཐོབ་</a><a data-m="2071775" data-d="2748">ཉེ་བའི་སྲས་ཆེན་བརྒྱད་ལ་སོགས་པ་དམྱལ་བའི་ཡུལ་དུ་བྱོན་ཏེ། </a><a data-m="2074523" data-d="3138">དམྱལ་བའི་སེམས་ཅན་དེ་ཐམས་ཅད་ཚ་གྲང་གི་སྡུག་བསྔལ་དང་བྲལ་བ། </a><a data-m="2077661" data-d="3607">སྟོན་པ་ཞལ་བཞུགས་པའི་སྐབས་སུ། སྟོན་པའི་སྐུ་ལས་ཡེ་ཤེས་ཀྱི་འོད་ཟེར་འཕྲོ་འགྲོ་དུས། </a><a data-m="2081268" data-d="2063">དམྱལ་བའི་སེམས་ཅན་བདེ་བ་དང་ལྡན་པར་</a><a data-m="2083331" data-d="1975">མཛད་པའི་ཚུལ་ལྟ་བུ་བྱུང་ན་ཅི་མ་རུང་</a><a data-m="2085306" data-d="2205">སྙམ་ན། དེ་དགེ་སོང་བ་རེད་དུས། </a><a data-m="2087511" data-d="1920">དེ་ལ་ཕན་པ་ཆེན་པོ་ཡོད་རྒྱུ་རེད་དུས་</a><a data-m="2089431" data-d="708">དེ་རེད། དེ་ནས་</a><a data-m="2090139" data-d="3977">བདེ་བ་དང་ལྡན་འདོད་མ་ཚད་པ་ཅན་གྱི་སྡུག་བསྔལ་དང་བྲལ་འདོད་ཀྱི་སྙིང་རྗེ། </a><a data-m="2094116" data-d="3121">བྱམས་པ་དང་སྙིང་རྗེ་གཉིས་པོ་འདི་ཡག་པོ་ཞིག་རྒྱུད་ལ་སྐྱེས་སོང་ན། </a><a data-m="2097237" data-d="1906">བྱང་ཆུབ་སེམས་ཀྱི་སྔོན་འགྲོ་དེ་རེད། </a><a data-m="2099143" data-d="3976">དེ་བྱང་ཆུབ་ཀྱི་སེམས་ཁ་ཙམ་ཚིག་ཙམ་གྱི་སྒོ་ནས། སེམས་ཅན་ཐམས་ཅད་</a><a data-m="2103119" data-d="4549">བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཟེར་མཁན་འདི། ནང་པ་སངས་རྒྱས་པ་ཡིན་ཚད་ཀྱིས་</a><a data-m="2107668" data-d="2192">ཆོ་ག་ཞིག་མ་བཏང་ན་འདོན་བསྡད་ཀྱི་ཡོད་རེད། </a><a data-m="2109860" data-d="1827">དོན་དེ་ལ་བསམ་བློ་གཏོང་མི་ཤེས་དུས། </a><a data-m="2111687" data-d="1853">དེ་བདག་འཛིན་གྱི་གཉེན་པོར་འགྲོ་ཡི་ཡོད་དམ། </a><a data-m="2113540" data-d="4298">བདག་གཅེས་འཛིན་གྱི་<span class="unsure">འགྲོ་ཡི་ཡོད་དམ།</span> སེམས་ཅན་ལ་བྱམས་དང་སྙིང་རྗེ་དེ་འོང་གི་ཡོད་མ་རེད། </a><a data-m="2117838" data-d="3164">དེ་ལྟ་བུའི་བྱམས་པ་དང་སྙིང་རྗེ་ཡང་དག་པ་སྐྱེས་ནས། </a><a data-m="2121002" data-d="3748">དེ་སེམས་ཅན་དེ་ཐམས་ཅད་བདེ་བ་དང་ལྡན་དགོས་འདུག །སྡུག་བསྔལ་དང་བྲལ་དགོས་འདུག་བསམ་</a><a data-m="2124750" data-d="1405">པའི་བློ་ཞིག་སྐྱེས་ན། </a><a data-m="2126155" data-d="2196">དཔེར་ན། ཕ་མ་ཞིག་གིས་བུ་རྒྱུད་འདི་ལ་</a><a data-m="2128351" data-d="3899">མཚན་རྨི་ལམ་གྱི་ནང་དུ་ཡིན་ན་ཡང་། ངའི་བུ་འདི་བདེ་བ་ཞིག །སྐྱིད་པ་ཞིག །</a><a data-m="2132250" data-d="2972">ཚེ་མགོ་རྟིང་ཐམས་ཅད་ལ་སྡུག་བསྔལ་མེད་པ་ཞིག་ཅི་དགོས་འདུག་གོ་</a><a data-m="2135222" data-d="1782">བསམ་བློ་གཏོང་གི་རེད། དཔེ་དེ་བཞིན་དུ། </a><a data-m="2137004" data-d="3000">རང་ཅག་ཐམས་ཅད་ཀྱིས། ནམ་མཁའ་དང་མཉམ་པའི་སེམས་ཅན་འདི་ཐམས་ཅད་</a><a data-m="2140004" data-d="2798">བདེ་བ་དང་ལྡན། སྡུག་བསྔལ་དང་བྲལ་སོང་ན་ཅི་མ་རུང་། </a><a data-m="2142802" data-d="2569">འདི་བདེ་བ་དང་ལྡན་པའི་ཐབས་ལ་ཇི་ལྟར་བྱེད། </a><a data-m="2145371" data-d="2083">སྡུག་བསྔལ་དང་བྲལ་བའི་ཐབས་ལ་ཇི་ལྟར་བྱེད། </a><a data-m="2147454" data-d="1681">དཀོན་མཆོག་གསུམ་པོ་ལ་གསོལ་བ་འདེབས། </a><a data-m="2149135" data-d="6388">མཆོད་པ་ཕུལ། རང་གིས་ཀྱང་སྦྱིན་པ་བཏང་བ་ལ་སོགས་པ་བྱང་ཆུབ་སེམས་དཔའི་སྤྱོད་པ་ལྟ་བུ་ལ་བསླབ་དགོས་འདུག་བསམ་བསྡད་ན། </a><a data-m="2155523" data-d="4077">དེ་ནས། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་རྣམས་དལ་གྱིས་འགྲོ་མི་མཛེས། །</a><a data-m="2159600" data-d="3222">ཟེར་མཁན་འདི་རེད། རང་གི་ལྷག་པའི་བསམ་པ་ཡི་ཁུར་འདི་ཡོད་ཚར་ན། </a><a data-m="2162822" data-d="2332">དེ་སེམས་ཅན་ལ་རང་ཤུགས་ཀྱིས་ཕན་ཐོགས་ཀྱི་རེད། </a><a data-m="2165154" data-d="2911">སྙིང་ཐག་པ་ནས་བྱམས་པ་དང་སྙིང་རྗེ་ཞིག་མ་སྐྱེས་བར། </a><a data-m="2168065" data-d="2614">ཁ་ཡི་སྒོ་ནས། བདེ་བ་དང་བདེ་བའི་རྒྱུ། </a><a data-m="2170679" data-d="4028">སྡུག་བསྔལ་དང་སྡུག་བསྔལ་རྒྱུ་ཟེར། སྔོན་འགྲོ་འབུམ་བསགས། སེམས་བསྐྱེད་འབུམ་ཕྲག་བསག་གི་ཡོད་རེད་དེ། </a><a data-m="2174707" data-d="2132">ཚིག་ཙམ་ཞིག་རེད་དུས་ཕན་ཐོགས་ཀྱི་མ་རེད་དུས། </a><a data-m="2176839" data-d="2125">དེ་སེམས་ཀྱི་སྟེང་ནས་ཚུར་སྐོར་ཏེ། </a><a data-m="2178964" data-d="3243">སེམས་ཅན་གྱི་སྡུག་བསྔལ་དེ་རང་གིས་དང་དུ་ལེན་ཐུབ་པ་ཞིག་བྱུང་ན། </a><a data-m="2182207" data-d="2028">དེ་ཁུར་དུ་འཁྱེར་བའི་ལྷག་བསམ་ཟེར་རེད། </a><a data-m="2184235" data-d="3578">དེ་ལྟ་བུའི་གནས་སྐབས་ཀྱི་ལྷག་བསམ་གྱི་སྙིང་རྗེ་ཆེན་པོ་ཞིག་སྐྱེ་འོང་ན། </a></p>
<img src="components/slides/slide_49.jpg" alt="slide 49">
<p><a data-m="2187813" data-d="3653">དེ་བདག་བསམ་རྒྱུ་ཡི་གཅེས་པར་འཛིན་པ་འདི། ཕར་བློས་གཏོང་རྒྱུ་དང་། </a><a data-m="2191466" data-d="3476">སེམས་ཅན་ལ་ལ་དགྲ་ལ་བཟུང་། ལ་ལ་གཉེན་ལ་བཟུང་བའི་འདུ་ཤེས་འདི་</a><a data-m="2194942" data-d="2161">རབ་ཏུ་བྱུང་ན་གཏན་ནས་མི་མཛད་ཅིག་དང་། </a><a data-m="2197103" data-d="3814">དེ་ལྟར་མ་བྱུང་ནའང་དེ་ཆགས་སྡང་དེ་ཤུགས་ཆུང་བ་ཞིག་ཐོན་སོང་ན། </a><a data-m="2200917" data-d="2239">དེ་ཆོས་བྱས་པའི་རྗེས་རེད་དུས། </a><a data-m="2203156" data-d="1786">དེ་ལྟ་བུ་ཞིག་བསམ་དགོས་རེད། </a><a data-m="2204942" data-d="4132">དེ་སྡུག་བསྔལ་དང་བྲལ་འདོད་སྙིང་རྗེ། བདེ་བ་དང་ལྡན་འདོད་ཀྱི་བྱམས་པ་དེའང་། </a><a data-m="2209074" data-d="2892">དངོས་གནས་དྲང་གནས་རང་མཚན་པ་ཞིག་གིས་རྡོག་རྡོག་བཟུང་བཞག་ཡོད་པ། </a><a data-m="2211966" data-d="2192">ད་ལྟ་ཁ་ཤས་ཡིན་ན། དཔེར་ན། ང་ལ་</a><a data-m="2214158" data-d="3392">རྫོགས་པ་ཆེན་པོའི་རྟོགས་པ་བསྐྱེད་རེད་བསམ་བྱས་ང་རྒྱལ་གྱི་མིག་བགྲད། </a><a data-m="2217550" data-d="3134">མཐོ་སར་ལྟ། ལས་རྒྱུ་འབྲས་ཁྱད་དུ་གསད་མཁན་དེ་འདྲ་བྱས་སོང་ན། </a><a data-m="2220684" data-d="1381">དེ་འཛིན་པ་ཞུགས་སོང་རེད། </a><a data-m="2222065" data-d="2609">དོན་དམ་སྟོང་ཉིད་ཀྱི་ལྟ་བ་མངོན་སུམ་དུ་རྟོགས་ན། </a><a data-m="2224674" data-d="2641">དེས་ཆོས་ཉིད་ཀྱི་བདེན་པ་མངོན་སུམ་དུ་མཐོང་དུས། </a><a data-m="2227315" data-d="2481">རྟོགས་སོ་སྙམ་པའི་འཛིན་པ་མེད་པ་ཞིག་ཡིན་དགོས་རེད། </a><a data-m="2229796" data-d="2517">དེ་ཀུན་མཁྱེན་ཆོས་ཀྱི་རྒྱལ་པོའི་མཛོད་བདུན་གྱི་ནང་ལོགས་ལ། </a><a data-m="2232313" data-d="2674">རྟོགས་སོ་སྙམ་པ་དེ་ནི་མ་རྟོགས་པའི་རྟགས་སོ། །གསུངས་བ་རེད། </a><a data-m="2234987" data-d="2587">མ་རྟོགས་རྟོགས་ཚར་ནས་བཟུང་སྟེ། </a><a data-m="2237574" data-d="2068">སྒྱུ་མ་དང་རྨི་ལམ་ལྟ་བུར་<span class="unsure">སྣང་། ཞེས་</span>རྒྱུ་མ་གཏོགས། </a><a data-m="2239642" data-d="3737">ངས་འདི་རྟོགས་བསྡད་ཡོད་བསམ་ནས་ང་རྒྱལ་རློམས་སེམས་དང་། འཛིན་པ་མེད་མཁན་ཞིག་རེད། </a><a data-m="2243379" data-d="3056">དེ་རང་གི་ལྟ་བ་དེ་ལ་མཆོག་ཏུ་འཛིན་པ་ཞིག་ཡོད་ཚར་ན། </a><a data-m="2246435" data-d="2756">ཚུལ་ཁྲིམས་དང་བརྟུལ་ཞུགས་མཆོག་འཛིན་ཟེར། སྤང་བྱ་རེད་མ་གཏོགས་</a><a data-m="2249191" data-d="1114">བླང་བྱ་མ་རེད། </a><a data-m="2250305" data-d="2597">དེའི་ཕྱིར་ན། བྱམས་པ་དང་སྙིང་རྗེ་ཡིན་ནའང་འདྲ། </a><a data-m="2252902" data-d="3441">བྱམས་པ་དང་སྙིང་རྗེ་བསྐྱེད་ས་སེམས་ཅན་ཡིན་ནའང་འདྲ། </a><a data-m="2256343" data-d="2285">དེ་ཐམས་ཅད་ཀུན་རྫོབ་རྟེན་འབྱུང་གི་ཚུལ་དུ་བྱས་ན། </a><a data-m="2258628" data-d="3675">རང་གི་རྒྱུད་ལ་བྱམས་པ་དང་སྙིང་རྗེ་ཀུན་སློང་བསྐྱེད་ཚུལ་དེ་ལྟ་བུ་སྒོམ། </a><a data-m="2262303" data-d="1903">དོན་དམ་སྟོང་ཉིད་ཀྱི་དབང་དུ་བྱས་ན་</a><a data-m="2264206" data-d="3751">དེ་ཐམས་ཅད། སེམས་ཅན་ཡང་སྒྱུ་མ་དང་རྨི་ལམ་ལྟ་བུ། </a><a data-m="2267957" data-d="2072">རང་ཡང་སྒྱུ་མ་རྨི་ལམ་ལྟ་བུ། </a><a data-m="2270029" data-d="5126">དེ་ནས་སེམས་ཅན་ལ་ཕན་འདོད་ཀྱི་གཞན་ཕན་གྱི་བསམ་པ་དེའང་། སྒྱུ་མ་དང་རྨི་ལམ་ལྟ་བུ་ཡིན་ན། </a><a data-m="2275155" data-d="6531">སྦྱིན་པ་སྦྱིན་བྱ་ལེན་པོ་གཏོང་པོས་སྟོང་། །འཇིག་རྟེན་འདས་པའི་ཕ་རོལ་ཕྱིན་ཅེས་བྱ། །ཟེར་སྒྱུ་མ་རྨི་ལམ་ལྟ་བུའི་ངང་ནས་ཞེན་མེད་ཀྱི་ཚུལ་དུ་སྤྱད་ན། </a><a data-m="2281686" data-d="5259">བྱང་ཆུབ་སེམས་དཔའི་སྤྱོད་པ་དང་། ཕ་རོལ་ཏུ་ཕྱིན་པ་མཐར་ཐུག་པ་དེ་རེད་འགྲོ་རྒྱུ་རེད་མ་གཏོགས། འདི་ཡོད་རྒྱུ་མ་རེད་དུས། </a><a data-m="2286945" data-d="3877">དེ་རྗེ་བཙུན་མི་ལའི་མགུར་གྱི་ནང་ནས། ལར་བླ་མ་ཡང་རྨི་ལམ་སྒྱུ་མ་སྟེ། །</a><a data-m="2290822" data-d="1275">གསུངས་པ་ལྟ་བུ་འདི་རེད་དུས། </a><a data-m="2292097" data-d="2109">ཐམས་ཅད་བདེན་པར་གྲུབ་པ་མེད་དུས། </a><a data-m="2294206" data-d="4276">འདི་ཀུན་རྫོབ་ཀྱི་སྣང་ཆ་ཡི་བླང་དོར་དང་བདེ་སྡུག་ལ་སོགས་པ་ཐམས་ཅད་</a><a data-m="2298482" data-d="3811">ཁ་རྩང་གོང་དུ། གང་ཟག་དང་ཆོས་ཀྱི་བདག་མེད་པ་ལྟར་གཏན་ལ་ཕབ་དུས། </a><a data-m="2302293" data-d="1594">རང་བཞིན་བདེན་པར་མ་གྲུབ་ཀྱང་། </a><a data-m="2303887" data-d="2619">ཀུན་རྫོབ་ཏུ་དེ་ལྟར་མ་བརྟགས་པའི་སྐབས་སུ་</a><a data-m="2306506" data-d="4757">སྒྱུ་མའི་སྐྱེས་བུ་ཡིས་སྒྱུ་མའི་ནད་པ་གསོ་བའི་ངང་ཚུལ་བཞིན་དུ། གཞན་ཕན་དོན་གཉེར་གྱི་སྒོ་ནས་འཇུག་ན། </a><a data-m="2311263" data-d="3166">དེ་བདེན་གཉིས་ཟུང་འཇུག་གི་ཉམས་ལེན་དེ་ཚུལ་བཞིན་དུ་ཤེས་དགོས་རྒྱུ་རེད། </a><a data-m="2314429" data-d="2002">དེས་ན། བདག་ཅག་ཐམས་ཅད་ཀྱི་རྒྱུད་ལ་</a><a data-m="2316431" data-d="2813">དེ་བདག་འཛིན་འགོང་པོ་འདི་བདག་གཅེས་འཛིན་འདི་འདུལ་བའི་ཆེད་དུ། </a><a data-m="2319244" data-d="2623">དང་པོ་ད་ལྟ་གོང་དུ་ཞུས་པ་ལྟ་བུའི་</a><a data-m="2321867" data-d="3347">བྱམས་པ་དང་སྙིང་རྗེ་ཆེན་པོ་ཞིག་བསྒོམས་ཏེ། སེམས་ཅན་འདི་ཐམས་ཅད་</a><a data-m="2325214" data-d="3004">ཕ་མ་ཡིན་གྱི་འདུག །དགྲ་ལ་སྡང་བ་བྱེད་རྒྱུ་མི་འདུག །</a><a data-m="2328218" data-d="1620">གཉེན་ལ་བྱམས་པ་བྱེད་རྒྱུ་མི་འདུག །</a><a data-m="2329838" data-d="2444">སེམས་ཅན་འདི་ཐམས་ཅད་སྡུག་བསྔལ་དང་བྲལ་ན་</a><a data-m="2332282" data-d="2371">ཅི་མ་རུང་། བདེ་བ་དང་ལྡན་ན་ཅི་མ་རུང་། </a><a data-m="2334653" data-d="3450">འདིའི་ཐབས་ལ་བརྩོན་དགོས་བསམ་རྒྱུ་དང་། སེམས་ཅན་གྱི་སྡུག་བསྔལ་བསམ་འོང་དུས། </a><a data-m="2338103" data-d="2217">མིག་ནས་མཆི་མ་འབྱུང་བ་ལྟ་བུ་ཞིག་བྱུང་ན་</a><a data-m="2340320" data-d="1589">བདག་འཛིན་འདིའི་གཉེན་པོར་འགྲོ་ཡི་རེད། </a><a data-m="2341909" data-d="2159">དང་པོ་དེ་སྒོམ་དགོས་རྒྱུ་རེད་མ་གཏོགས། ཡང་</a><a data-m="2344068" data-d="2692">དེ་སྟོང་པ་ཉིད་བསམ་ཁྱད་དུ་གསོད་བཞག་རྒྱུ་ཡོད་མ་རེད། </a><a data-m="2346760" data-d="3720">དེ་ལྟ་བུ་བསྒོམས་ནས་ཡང་དག་པ་ཡིས་གཞན་དོན་བྱེད་པའི་སྐབས་ཤིག་བྱུང་ན། </a><a data-m="2350480" data-d="2160">འདིའི་སྐབས་ལ་དེ་ནས་ཆོས་ཐམས་ཅད་</a><a data-m="2352640" data-d="3337">སྒྱུ་མ་དང་རྨི་ལམ་ལྟ་བུའི་རང་བཞིན་དུ་ངོ་ཤེས་པའི་སྒོ་ནས་</a><a data-m="2355977" data-d="4396"><span class="unsure">གཞན་དོན་</span>རྒྱ་ཆེན་པོ་ཞིག་གིས། སེམས་ཅན་འབུམ་ཕྲག་མང་པོ་ཐར་པའི་ལམ་ལ་བཀོད་བཞག་ན། </a><a data-m="2360373" data-d="2898">དེ་སྒྱུ་མ་དང་རྨི་ལམ་ལྟ་བུའི་དགྱེས་ཤིང་གཞན་དོན་བྱེད་འགྲོ་རེད། </a><a data-m="2363271" data-d="3257">བླ་མ་ཚུར་མཛད་འོང་། བྱང་ཆུབ་སེམས་དཔའ་ཚུར་ཐོན་ཡོང་</a><a data-m="2366528" data-d="957">བསམ་དགོས་རྒྱུ་མ་རེད། </a><a data-m="2367485" data-d="3302">དཔེར་ན། འཕགས་པ་འཇམ་དཔལ་དབྱངས་དང་བྱང་ཆུབ་སེམས་དཔའ་ཀུན་ཏུ་བཟང་པོ་རྣམས་</a><a data-m="2370787" data-d="3023">འདུལ་དཀའ་བའི་སེམས་ཅན་ག་ཚོད་འདུལ། ག་ཚོད་མཛད་སོང་ན་</a><a data-m="2373810" data-d="4015">དེར་ང་རྒྱལ་དང་རློམ་སེམས་མེད་པར་རྨི་ལམ་དང་སྒྱུ་མ་ལྟ་བུ་ཡིན་གསུངས་འདུག་</a><a data-m="2377825" data-d="2188">དེ་རེད། དེ་བདེན་གཉིས་ཟུང་འཇུག་གི་སྒོ་ནས་</a><a data-m="2380013" data-d="1070">དེ་འདྲ་བྱེད་དགོས་རྒྱུ་རེད། </a><a data-m="2381083" data-d="1901">ད་ལས་དང་པོ་པའི་སྐབས་ཡིན་ན་</a><a data-m="2382984" data-d="2185">ཀུན་རྫོབ་ཀྱི་བདེན་པ་འདི་གཙོ་ཆེ་བའི་དབང་གིས། </a><a data-m="2385169" data-d="2501">ད་ལྟ་ཚད་མེད་པ་བཞི་ལ་བློ་སྦྱོང་། </a><a data-m="2387670" data-d="2639">ཁྲིད་ཡིག་གི་ནང་ནས་ཇི་ལྟར་གསུངས་པ་བཞིན་དུ་</a><a data-m="2390309" data-d="1175">དོན་དུ་གཉེར། </a><a data-m="2391484" data-d="3890">དེ་ནས་དེ་ཐམས་ཅད་ཀྱང་འཛིན་པ་མེད་པར་སྒྱུ་མ་དང་རྨི་ལམ་ལྟ་བུའི་སྒོ་ནས་</a><a data-m="2395374" data-d="2881">མཆོག་འཛིན་དང་། དངོས་པོར་ཞེན་པ་དེ་ཕར་སོལ། </a><a data-m="2398255" data-d="3068">དེ་འདྲ་བྱེད་དུས་དེ་ནས་གཞན་སེམས་ཅན་གྱི་དོན་ཞིག་མ་བྱས་ན། </a><a data-m="2401323" data-d="2233">ཐེག་པ་ཆེན་པོའི་ལམ་ཡང་དག་པ་ཞིག་ཏུ་</a><a data-m="2403556" data-d="2888">གཏན་ནས་འགྲོ་སྲིད་ས་མ་རེད། དེ་མི་སྲིད་འོང་དུས། འདི་</a><a data-m="2406444" data-d="2559">ངས་གཞན་སེམས་ཅན་གྱི་དོན་བྱེད་དགོས་འདུག་བསམ་རྒྱུ་ཡི་</a><a data-m="2409003" data-d="2460">གཞན་ཕན་ཞིག་འབྱུང་། གཞན་ཕན་གྱི་རྩ་བ་དེའང་</a><a data-m="2411463" data-d="2027">བྱམས་དང་སྙིང་རྗེ་གཉིས་ལས་འབྱུང་གི་འདུག་</a><a data-m="2413490" data-d="3073">བསམ་པ་ཞིག་དང་། དེའི་སྒོ་ནས་སེམས་ཅན་གྱི་དོན་ལ་</a><a data-m="2416563" data-d="2852">རྫོགས་སྨིན་སྦྱངས་གསུམ་གྱིས་བསོད་ནམས་ཡེ་ཤེས་ཚོགས་ག་ཚོད་བསགས་ན་</a><a data-m="2419415" data-d="2759">སྒྱུ་མ་རྨི་ལམ་ལྟ་བུ་རེད། བསམ་པ་བསྡད་ཚར་ན། </a><a data-m="2422174" data-d="2847">དེ་སེམས་ཅན་གཞན་གྱི་དོན་བྱེད་བསྡད་དང་</a><a data-m="2425021" data-d="2887">རང་གི་དོན་རང་ཤུགས་ཀྱིས་ཞོར་དུ་བསྒྲུབ་འོང་བ་རེད་མ་གཏོགས། </a><a data-m="2427908" data-d="2162">ཆེད་དུ་རང་གི་དོན་སྒྲུབ་དགོས་རྒྱུ་མ་རེད། </a><a data-m="2430070" data-d="5825">སྟོན་པ་རྫོགས་པའི་སངས་རྒྱས་དང་། བྱང་ཆུབ་སེམས་དཔའ་ཐམས་ཅད་ཀྱིས་སེམས་ཅན་གཞན་གྱི་དོན་ཁོ་ན་མཛད་པ་ལ་བརྟེན་ནས། </a><a data-m="2435895" data-d="5775">དེ་རང་རང་གི་ཐུགས་རྒྱུད་ལ་སྤངས་དང་རྟོགས་པའི་ཡོན་ཏན་བསམ་གྱིས་མི་ཁྱབ་པ་ཞིག་སྐྱེས་འོང་། </a><a data-m="2441670" data-d="2457">དེ་སྐྱེས་འོང་བ་ན། དེ་རང་དོན་ཤུགས་ཀྱིས་འགྲུབ་འགྲོ་རེད། </a><a data-m="2444127" data-d="3070">དཔེར་ན། བདག་ཅག་གི་སྟོན་པ་ཐུབ་པའི་དབང་པོ་ལྟ་བུ་ཞིག་ཡིན་ན། </a><a data-m="2447197" data-d="2737">བསྐལ་བཟང་སངས་རྒྱས་སྟོང་གི་ཐུགས་བསྐྱེད་ཚུལ་དང་མ་འདྲ་བའི་</a><a data-m="2449934" data-d="2755">སྙིགས་དུས་སེམས་ཅན་འདུལ་དཀའ་བ། དམུ་རྒོད་པ། </a><a data-m="2452689" data-d="3384">སྙིགས་མ་ལྔ་བདོ་བའི་སེམས་ཅན་འདི། ཁོང་མངོན་པར་རྫོགས་པར་སངས་རྒྱས། </a><a data-m="2456073" data-d="3718">དུས་ངན་པའང་ཚེ་ལོ་བརྒྱ་པའི་མཐའ་ཚོད་ལ་སེམས་ཅན་གྱི་དོན་མཛད་པའི་</a><a data-m="2459791" data-d="1906">སྨོན་ལམ་ཆེན་པོ་ལྔ་བརྒྱ་བཏབ་པ་འདི། </a><a data-m="2461697" data-d="2004">དེ་སྟོན་པ་རྫོགས་པའི་སངས་རྒྱས་དེ་ལ་</a><a data-m="2463701" data-d="3326">བསྐལ་བཟང་སངས་རྒྱས་སྟོང་གི་ནང་ནས། པདྨ་དཀར་པོ་ལྟ་བུ་བསྔགས་པ་འདིའང་</a><a data-m="2467027" data-d="1485">སྙིང་རྗེ་ཡི་ཤུགས་ལས་བྱས་འོང་རེད། </a><a data-m="2468512" data-d="3036">དང་པོ། དེ་ལྟ་བུ་ཞིག་གཞན་ཕན་དོན་གཉེར་བྱེད་དགོས་རྒྱུ་རེད། </a><a data-m="2471548" data-d="4214">འདིའི་ཞོར་ནས་དེ་སྟོན་པ་ཐུབ་པའི་དབང་པོ་འདྲ་བསྐལ་བཟང་སངས་རྒྱས་སྟོང་ན་མེད་པ་ཞིག་རེད། </a><a data-m="2475762" data-d="2204">རང་དོན་ཞོར་དུ་སྒྲུབ་སྟངས་དེ་འདྲ་རེད། </a><a data-m="2477966" data-d="1281">དེ་ལྟ་བུ་ཡི་</a><a data-m="2479247" data-d="3326">སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པས་རང་གི་དོན་དེ་འགྲུབ་འོང་བའི་ཆེད་དུ་</a><a data-m="2482573" data-d="2238">གཞན་གྱི་དོན་ག་ཚོད་ཡིན་ནའང་བྱེད་དགོས་རེད། </a><a data-m="2484811" data-d="1579">དེ་གཞན་གྱི་དོན་བྱེད་པ་འདི་ལ་</a><a data-m="2486390" data-d="1826">དང་པོ་རང་གིས་སེམས་ཀྱི་རྒྱུད་</a><a data-m="2488216" data-d="1398">ཡག་པོ་ཞིག་མ་བསྒྲུབས་ནས་བཟུང་། </a><a data-m="2489614" data-d="3828">དེ་གཞན་དོན་ལྟར་སྣང་བྱེད་པ་ཡིན་ཟེར། རྣམ་གཡེང་དང་འདུ་འཛི་བྱེད་བསྡད། </a><a data-m="2493442" data-d="3062">ཚེ་འདིའི་སྤྲོས་པ་ལ་ཡེང་འགྲོ་རྒྱུ་མ་གཏོགས་སྐྱེས་ཀྱི་མ་རེད་དུས། </a><a data-m="2496504" data-d="2524">འདིའི་ཕྱིར་ན། རང་དོན་གྱི་སྤངས་རྟོགས་ཡོན་ཏན་དེ་ལ། </a><a data-m="2499028" data-d="2992">དེ་བྱང་ཆུབ་སེམས་དཔའི་གཞུང་ནང་ནས་ག་འདྲ་གསུངས་འདུག་ན། </a><a data-m="2502020" data-d="2830">ཐ་ན་བཟང་སྤྱོད་ཚར་གཅིག་ལས་མ་འདོན་ནའང་། </a><a data-m="2504850" data-d="1645">འདི་ལ་སྦྱོར་བ་སེམས་བསྐྱེད་དམ་པ། </a><a data-m="2506495" data-d="1135">དངོས་གཞི་དམིགས་མེད་དམ་པ། </a><a data-m="2507630" data-d="2477">རྗེས་བསྔོ་བ་དམ་པ་གསུམ་གྱིས་རྩིས་ཟིན་པ་བྱེད། </a><a data-m="2510107" data-d="3233">དངོས་གཞི་དམིགས་མེད་དམ་པ་སྟོང་ཉིད་ཀྱི་ལྟ་བ་མངོན་སུམ་དུ་མ་རྟོགས་ནའང་། </a><a data-m="2513340" data-d="2227">འཕགས་པ་བཟང་པོ་སྤྱོད་པ་ཟེར་མཁན་འདི། </a><a data-m="2515567" data-d="3101">སངས་རྒྱས་བཅོམ་ལྡན་འདས་ཀྱི་མདོ་སྡེ་ཕལ་པོ་ཆེ་ལས། བྱང་ཆུབ་སེམས་དཔའ་</a><a data-m="2518668" data-d="3372">ཀུན་ཏུ་བཟང་པོའི་སྤྱོད་པ་རྒྱ་མཚོ་ལྟ་བུ་གསུངས་པ་དེ་ཐམས་ཅད་ཀྱི་</a><a data-m="2522040" data-d="2963">ཚིག་དང་དོན་དེ། བཟང་པོ་སྤྱོད་པ་འདིའི་ནང་དུ་བསྡུས་ཀྱི་རེད། </a><a data-m="2525003" data-d="2402">དེའི་ཕྱིར་ན། བཟང་པོ་སྤྱོད་པའི་ཚིག་གོ་ཚད་ཐམས་ཅད་</a><a data-m="2527405" data-d="3441">སེམས་ལ་ལེན། སེམས་ཅན་ཐམས་ཅད་དེ་བཞིན་དུ་གྱུར་བར་ཤོག་ཅིག་བསམ་</a><a data-m="2530846" data-d="2150">བཟང་པོ་སྤྱོད་པའི་ཕན་ཡོན་ལ་ཡིད་གཏད། </a><a data-m="2532996" data-d="3869">དེ་འདྲ་བྱེད་དུས། དེ་ལུས་ངག་ཡིད་གསུམ་མ་ཡེངས་པའི་སྒོ་ནས་ཤིག་བྱེད་ན། </a><a data-m="2536865" data-d="2478">དེས་དངོས་གཞི་དམིགས་མེད་དམ་པའི་གོ་ཆོད་ཀྱི་རེད། </a><a data-m="2539343" data-d="1953">དེ་ལྟ་བུའི་བསྔོ་བ་ཡོད་པ་འདིའང་། </a><a data-m="2541296" data-d="3223">དེ་སེམས་ཅན་ཐམས་ཅད་ཀྱི་དོན་དུ་བསྔོས་ན། </a><a data-m="2544519" data-d="5300">བཟང་སྤྱོད་རང་གི་ནང་ནས། ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་འདི་ཙམ་མོ། །གསུངས་འདུག་བ། </a><a data-m="2549819" data-d="5103">སེམས་ཅན་ཐམས་ཅད་ཀྱི་ལས་ཉོན་མ་ཟད་བར་དུ། ངའི་སྨོན་ལམ་གྱི་མཐའ་ཡང་མི་རྫོགས་པར་ཤོག་ཅིག་བསམ་བསྡད་ན། </a><a data-m="2554922" data-d="2927">དེ་སོ་སོའི་སྐྱེ་བོའི་དུས་ན་བསམ་པ་རྒྱ་ཆེན་པོ་ཞིག་བྱུང་ན། </a><a data-m="2557849" data-d="2192">དེ་ནས། <span class="unsure">སྨོན་གནས་ལ་ལས་མཐའ་མ་ཆོད་</span>ཟེར་རྒྱུ་འདི་རེད། </a><a data-m="2560041" data-d="3691">རྒྱ་ཆེན་པོ་ཞིག་བསྐྱེད་ན། བསམ་པ་སེམས་ཀྱི་ཀུན་སློང་འདི་རྒྱ་ཆེ་ཞིག་བྱས། </a><a data-m="2563732" data-d="1658">བསམ་པ་འདི་བརྟན་པོ་ཞིག་བྱེད་འོང་ན། </a><a data-m="2565390" data-d="3413">དེ་སྤྱོད་པ་སྦྱོར་བ་དེ་གའང་ཤུགས་རྒྱ་ཆེན་པོ་ཞིག་ལ་འགྲོ་ཡི་རེད། </a><a data-m="2568803" data-d="2973">དེ་མ་བྱུང་བར། བསམ་པ་སེམས་ཀྱི་ཀུན་སློང་གི་སྒོ་ནས་</a><a data-m="2571776" data-d="1903">རང་གཅིག་པུ་ཐར་འདོད་དང་། </a><a data-m="2573679" data-d="1606">ཕན་སེམས་ལྟ་བུ་ཞིག་བྱེད་བསྡད་ན། </a><a data-m="2575285" data-d="2846">དེ་ཚོགས་བསགས་རྒྱ་ཆེན་པོ་ཞིག་ལྟར་སྣང་</a><a data-m="2578131" data-d="3936">འཇིག་རྟེན་ལ་གྲགས་པ་ཆེན་པོ་ཞིག་དང་། གཏན་པ་མེད་པའི་ཆོས་སྦྱིན་ལྟ་བུ་བྱས་བཞག་ནའང་། </a><a data-m="2582067" data-d="1492">བསམ་པ་སེམས་ཀྱི་ཀུན་སློང་</a><a data-m="2583559" data-d="1091">རང་དོན་རེད་ཚར་རེད། འདིས་</a><a data-m="2584650" data-d="3907">ལྷའི་དབང་པོ་བརྒྱ་བྱིན་སྐྱེ་བྱེད་ཚར་ལེ་མ་གཏོགས་པའི་གཏན་ནས་འོང་ཐུབ་ཀྱི་མ་རེད། </a><a data-m="2588557" data-d="4667">བསམ་པ་སེམས་ཀྱི་ཀུན་སློང་གིས་བྱམས་པ་དང་སྙིང་རྗེ་ཐུན་མོང་མ་ཡིན་པ་ཞིག་བསྐྱེད། </a><a data-m="2593224" data-d="3588">རང་གི་སེམས་ཀྱིས་སེམས་ཅན་ཐམས་ཅད་ཀྱི་དོན་དུ་ཀུན་སློང་ཡག་པོ་བཞག །</a><a data-m="2596812" data-d="3443">མཆོད་མེ་རྡོག་པོ་གཅིག་ཕུལ་ནའང་། </a><a data-m="2600255" data-d="2063">དེ་བྱང་ཆུབ་སེམས་དཔའི་སྤྱོད་པ་ལས་</a><a data-m="2602318" data-d="1668">རང་ཤུགས་ཀྱིས་རེད་འགྲོ་རྒྱུ་རེད་དུས། </a><a data-m="2603986" data-d="1588">དེ་ལྟ་བུ་རེད་པར་ཤེས་ནས། </a><a data-m="2605574" data-d="2236">དེ་གཞན་དོན་གྱི་གདུལ་བྱ་དེ་རྣམས་ལའང་</a><a data-m="2607810" data-d="2552">སེམས་ཅན་གཅིག་ལ་མཛད་པ་གཅིག་སྟོན་ལོ་ཡི་མ་རེད། </a><a data-m="2610362" data-d="3352">སངས་རྒྱས་བཅོམ་ལྡན་འདས་ཀྱིས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་འདིའང་། </a><a data-m="2613714" data-d="4733">སེམས་ཅན་རྣམས་ལ་དབང་པོ་རབ་འབྲིང་ཐ་མ་དུ་མ་ཡོད་པ་དེ་ལྟར་དུ་བསྟན་དགོས་རྒྱུ་རེད་དུས། </a><a data-m="2618447" data-d="2131">དེ་རྣམས་དཔེར་ན། མི་ལ་ཟས་ཤིག་སྦྱིན་ན། </a><a data-m="2620578" data-d="2295">ཨ་མ་ལས་སྐྱེས་མ་ཐག་པའི་པུ་གུ་དེ་དང་། </a><a data-m="2622873" data-d="2450">དེ་ནས་ལོ་ཉི་ཤུ་སུམ་ཅུ་ཟིན་པའི་པུ་གུ། </a><a data-m="2625323" data-d="2901">རྒས་ཁོག་ཟེར་རྒྱུ་དེ་ལ། ཁ་ཟས་ཐ་དད་ཐ་དད་སྤྲད་ལེ་མ་གཏོགས། </a><a data-m="2628224" data-d="2306">ཁ་ཟས་གཅིག་གིས་ཐམས་ཅད་སྤྲད་ཐུབ་ཀྱི་མ་རེད། </a><a data-m="2630530" data-d="1153">དཔེ་དེ་བཞིན་དུ་བཟུང་སྟེ། </a><a data-m="2631683" data-d="2593">ཐེག་པ་ཆུང་ངུ་། ཆེན་པོ་སྒོ་མང་པོ་བསྟན་དགོས་རྒྱུ་འདི། </a><a data-m="2634276" data-d="1445">གདུལ་བྱ་སེམས་ཅན་རྣམས་</a><a data-m="2635721" data-d="2637">སྣོད་ཀྱི་དབང་པོ་རབ་འབྲིང་ཐ་གསུམ་དུ་གྱུར་རེད་མ་གཏོགས། </a><a data-m="2638358" data-d="1947">སངས་རྒྱས་ཀྱིས་མཁས་འདོད་གྲགས་འདོད་བྱས་ནས། </a><a data-m="2640305" data-d="2539">བློ་བཟོ་བྱས་ནས་མང་པོ་རིགས་པས་བཟོ་བསྡད་པ་མ་རེད། </a><a data-m="2642844" data-d="2235">དེའི་ཕྱིར་ན། དེ་གདུལ་བྱ་འདུལ་བའི་ཐབས། </a><a data-m="2645079" data-d="2823">སངས་རྒྱས་ཀྱིས་ཆོས་ཐེག་པ་ཆེ་ཆུང་ག་ཚོད་གསུངས་ཡོད་ན། </a><a data-m="2647902" data-d="2846">ཐེག་པ་ཆེ་ཆུང་གི་ནང་ནས་ལེགས་ཆ་ཐམས། </a><a data-m="2650748" data-d="1902">དཔེར་ན། ཐེག་པ་ཆུང་ངུ་ལྟ་བུ་ཡིན་ན། </a><a data-m="2652650" data-d="2436">འཁོར་བ་སྡུག་བསྔལ་གྱི་རང་བཞིན་དུ་ཤེས་དགོས་པ། </a><a data-m="2655086" data-d="2002">ཚེ་འདིའི་བྱ་བཞག་ལ་སྙིང་པོ་མེད་པ། </a><a data-m="2657088" data-d="3849">ད་ལྟ་གསར་རྙིང་ཡོངས་གྲགས་ལ་སྔོན་འགྲོ་བློ་ལྡོག་རྣམ་པ་བཞི་མཚན་གཞི་ལྟ་བུ་ཞིག་ཡིན་ན། </a><a data-m="2660937" data-d="4953">ཕལ་ཆེར་ཐེག་པ་ཆུང་ངུའི་སྐད་འདི་རེད་དེ། དེ་འདི་རང་གི་སེམས་ལ་ད་ལྟ་ལས་དང་པོ་པའི་སྐབས་ལ། </a><a data-m="2665890" data-d="4478">ག་ཚོད་སྦྱར་ཐུབ་ན་དེ་ནང་པ་སངས་རྒྱས་པའི་ཆོས་ཀྱི་རྩ་བ་འདི་ངེས་བྱུང་གིས་བཟུང་དགོས་དུས། </a><a data-m="2670368" data-d="1037">འདི་འོང་གི་རེད། </a><a data-m="2671405" data-d="3008">དེ་ལ་གོམས་སོང་ནས། དེ་ནས། དཔེར་ན། ཉན་རང་གི་ཐེག་པ་ལྟ་བུ་</a><a data-m="2674413" data-d="1965">རང་དོན་གཅིག་པུ་མི་དྲན་པ། </a><a data-m="2676378" data-d="2800">དེ་བྱང་ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་ལ་བསླབ། </a><a data-m="2679178" data-d="2922">སྤྱོད་པ་རྒྱ་མཚོ་ལྟ་བུ་བསླབ་བྱའི་རྩ་བ་དེ་</a><a data-m="2682100" data-d="3488">བྱང་ཆུབ་ཀྱི་སེམས་ཟེར་མཁན་འདི། རང་གི་རྒྱུད་ལ་ཡང་ནས་ཡང་དུ་སྒོམ། </a><a data-m="2685588" data-d="2645">བྱང་ཆུབ་ཀྱི་སེམས་དེ་ལ། ཀུན་རྫོབ་བྱང་ཆུབ་སེམས་དང་། </a><a data-m="2688233" data-d="1891">དོན་དམ་བྱང་ཆུབ་སེམས་གཉིས་ཡོད་རྒྱུ་རེད་དུས། </a><a data-m="2690124" data-d="2529">དོན་དམ་བྱང་ཆུབ་ཀྱི་སེམས་དང་པོ་རྟོགས་ཁག་པོ་རེད་དུས། </a><a data-m="2692653" data-d="1855">ཀུན་རྫོབ་བྱང་ཆུབ་སེམས་ཀྱི་སྒོ་ནས། </a><a data-m="2694508" data-d="3477">ད་ལྟ་གོང་ནས་ཞུས་པ་ལྟར་དུ། སྡུག་བསྔལ་དང་བྲལ་འདོད་ཀྱི་སྙིང་རྗེ། </a><a data-m="2697985" data-d="1827">བདེ་བ་དང་ལྡན་འདོད་ཀྱི་བྱམས་པ། </a><a data-m="2699812" data-d="1958">དེ་རྣམས་ཀྱིས་བློ་ལེགས་པར་སྦྱངས་ཏེ། དེ་</a><a data-m="2701770" data-d="3020">ཐེག་པ་ཆེན་པོའི་བློ་སྦྱོང་དོན་བདུན་མ་ཟེར་མཁན་ལྟ་བུ་ཞིག་གིས། རྒྱུད་ལ་</a><a data-m="2704790" data-d="2031">དེ་འདྲ་ཡང་ནང་ཡང་དུ་སྦྱོང་བསྡད་ན། </a><a data-m="2706821" data-d="1847">དེ་ནས་བདག་འཛིན་གྱི་འཁྲི་བ་དེ་ཆུང་། </a><a data-m="2708668" data-d="2689">དེ་རང་གིས་ཚོགས་བསགས་སྒྲིབ་སྦྱངས་དགེ་བ་ཅི་བྱེད་ན། </a><a data-m="2711357" data-d="2887">སྒྱུ་མ་དང་རྨི་ལམ་ལྟ་བུའི་ངང་ནས་སྤྱོད་ཤེས་མཁན་ཞིག་བྱུང་ན། </a><a data-m="2714244" data-d="2635">དེ་གཙོ་བོ་ཉམས་སུ་ལེན་རྒྱུའི་མཐར་ཐུག་གི་སྙིང་པོ་</a><a data-m="2716879" data-d="2896">གཏན་ལ་ཕབ་ས་འདྲ་འདི། བྱང་ཆུབ་སེམས་དཔའ་ཡི་ཐེག་པ་ལ་བྱེད་དགོས་རེད། </a><a data-m="2719775" data-d="2242">དེ་བྱང་ཆུབ་སེམས་དཔའི་ཐེག་པ་འདིའི་སྟེང་ནས། </a><a data-m="2722017" data-d="2071">དེ་གསང་སྔགས་རྡོ་རྗེ་ཐེག་པའི་ལམ་ལ་ཞུགས་དུས། </a><a data-m="2724088" data-d="3000">སྨིན་བྱེད་ཀྱི་དབང་ཞུས། གྲོལ་བྱེད་ཀྱི་བསྐྱེད་རྫོགས་ཉམས་སུ་བླངས་ན། </a><a data-m="2727088" data-d="3247">སངས་རྒྱས་གོ་འཕང་མྱུར་དུ་ཐོབ་པའི་ཐབས་རེད་དུས། འདི་འོང་གི་རེད་དུས། </a><a data-m="2730335" data-d="4114">དཔེ་དེ་ལྟ་བུའི་ཐེག་པའི་ནང་ནས་ལེགས་ཆ་ཐམས་ཅད་འདི། རང་གི་རྒྱུད་ལ་བཞག །</a><a data-m="2734449" data-d="3269">དེ་རང་དོན་ཡིད་བྱེད་ཀྱི་བློ་ངན་པ་ལྟ་བུ་དེ་དང་། </a><a data-m="2737718" data-d="1940">འཛིན་པ་ཐམས་ཅད་ཕར་སྤངས་ཏེ། </a><a data-m="2739658" data-d="1767">རྫོགས་པའི་བྱང་ཆུབ་ཀྱི་གོ་འཕང་</a><a data-m="2741425" data-d="3873">དང་པོ་རང་ལ་བྱང་ཆུབ་གོ་འཕང་ཐོབ། གཞན་དོན་བྱེད་པའི་ནུས་པ་ཞིག་མེད་ན། </a><a data-m="2745298" data-d="3069">སེམས་ཀྱིས་གཞན་དོན་ནུས་ན། ལུས་ངག་གཉིས་ཀྱིས་ཕན་ཐོགས་ཀྱི་མ་རེད་དུས་</a><a data-m="2748367" data-d="1892">གོ་འཕང་འཐོབ་དགོས་པ་མཐོང་ནས། </a><a data-m="2750259" data-d="5203">དེ་འཐོབ་བྱ་འབྲས་བུ་དེ་ལ། དཔེར་ན། རྗེ་བཙུན་མི་ལ་རས་པས་ཟུང་འཇུག་རྡོ་རྗེ་འཆང་གི་གོ་འཕང་མ་ཐོབ་ཀྱི་བར་ལ། </a><a data-m="2755462" data-d="3675">མི་ཡི་ཟས་སྤངས། རི་ཁྲོད་དབེན་པའི་གནས་སུ་རི་དྭགས་བཞིན་དུ་བརྒྱུགས། </a><a data-m="2759137" data-d="4598">སྐུ་ལུས་ཀེང་རུས་འདྲ་མ་རེད་ཀྱི་བར་དུ་དཀའ་བ་སྤྱད་རྒྱུ་དེ། འབྲས་བུ་སངས་རྒྱས་ཀྱི་གོ་འཕང་དུ་འཐོབ་རྒྱུ་ཡོད་བསམ་</a><a data-m="2763735" data-d="3906">དཀའ་བ་སྤྱད་བཞག་དུས། དེ་སྐུ་ཚེ་འདིའི་སྟེང་ནས་ཟུང་འཇུག་གི་གོ་འཕང་བརྙེས་སོང་རེད། </a><a data-m="2767641" data-d="3198">དེ་སློབ་མ་རྣམས་ཀྱིས་ཀྱང་། ཁྱེད་འཕགས་པ་སུའི་སྤྲུལ་པ་རེད། </a><a data-m="2770839" data-d="1682">གཞན་དོན་ག་འདྲ་བྱུང་བ་རེད། </a><a data-m="2772521" data-d="2715">མི་ཕལ་པ་རེད་མི་འདུག་ཟེར་དུས། ཁྱོད་ཚོ</a><a data-m="2775236" data-d="3967">ལས་རྒྱུ་འབྲས་ལ་ཡིད་ཆེས། ངེས་འབྱུང་རྣམ་པར་དག་པ་མ་སྐྱེས་པའི་རྟགས་རེད་མ་གཏོགས། </a><a data-m="2779203" data-d="4083">ལས་རྒྱུ་འབྲས་ལ་སྙིང་ཐག་པ་ནས་ཡིད་ཆེས། ངེས་འབྱུང་རྣམ་པར་དག་པ་ཞིག་སྐྱེས་ན། </a><a data-m="2783286" data-d="5170">སོ་སོའི་སྐྱེ་བོ་ཐམས་ཅད་ཀྱིས་སངས་རྒྱས་ཀྱི་གོ་འཕང་བསྒྲུབ་ན་ང་ལྟ་བུ་གོ་འཕང་སྒྲུབ་ཐུབ་ཀྱི་རེད། </a><a data-m="2788456" data-d="3158">དེ་སོ་སོའི་སྐྱེ་བོ་ལ་ངེས་འབྱུང་དང་རྒྱུ་འབྲས་གཉིས་ཡིད་ཆེས་མེད་ཚར་དུས། </a><a data-m="2791614" data-d="2097">ལམ་ལ་བརྩོན་འགྲུས་དགོས་ན་བརྩོན་འགྲུས་མི་ནུས། </a><a data-m="2793711" data-d="1573">དེ་འདྲ་འོང་གི་རེད་གསུངས་རེད། </a><a data-m="2795284" data-d="5371">དེའི་ཕྱིར་ན། འབྲས་བུ་སངས་རྒྱས་ཀྱི་གོ་འཕང་འདི། མི་ཁ་སྐོམ་བསྡད་མཁན་ཞིག་གིས་ཆུ་འཐུང་དགོས་བསམ་པ་ལྟ་བུ་ཞིག་</a><a data-m="2800655" data-d="2351">རྩེ་གཅིག་ཏུ་བཟུང་བའི་སྒོ་ནས་བྱས་ཏེ། </a><a data-m="2803006" data-d="2207">དེ་འབྲས་བུ་སངས་རྒྱས་ཀྱི་གོ་འཕང་དེ་ལ། </a><a data-m="2805213" data-d="3214">དེ་ད་ལྟ་གོང་ནས་ཞུས་པ་བཞིན་དུ། རང་གཅིག་པུ་མ་ཡིན་པར་</a><a data-m="2808427" data-d="4227">ནམ་མཁའ་དང་མཉམ་པའི་སེམས་ཅན་ཐམས་ཅད། སངས་རྒྱས་ཀྱི་གོ་འཕང་ལ་བཀོད་བསམ་པ་ཞིག་ཡོད་ན། </a><a data-m="2812654" data-d="2691">དེ་འབྲས་བུ་ལ་དམ་བཅའ་བ་སྨོན་པ་སེམས་བསྐྱེད་</a><a data-m="2815345" data-d="2128">བྱང་ཆུབ་མཆོག་ཏུ་སེམས་བསྐྱེད་པ་རེད་འགྲོ་ཡི་རེད། </a><a data-m="2817473" data-d="4074">དེ་བྱང་ཆུབ་སེམས་བསྐྱེད་པ་ཟེར་མཁན་འདི། ཕན་ཡོན་ཚད་མེད་པ་ཡོད་མཁན་དེ། </a><a data-m="2821547" data-d="3851">ད་ལྟ་བསྐྱེད་རིམ། རྫོགས་རིམ། ལམ་ཟབ་མོ་རྣམས་དང་འདྲ་ཡི་མ་རེད། </a><a data-m="2825398" data-d="2944">སེམས་ཀྱིས་ཀུན་སློང་ཞིག་བཅོས་དུས་རྣམ་རྟོག་གིས་བཟོ་ཆོག་གི་རེད། </a><a data-m="2828342" data-d="3311">རྣམ་རྟོག་གིས་བཟོས་པ་འདི་ལ་བརྟེན་ཏེ་ཕན་ཡོན་ཚད་མེད་པ་ཡོད་རྒྱུ་རེད་དུས། </a><a data-m="2831653" data-d="2969">དེའི་ཕྱིར་ན་འབྲས་བུ་ལ་དམ་བཅའ་བ་སྨོན་པ་སེམས་བསྐྱེད་བྱས། </a><a data-m="2834622" data-d="3629">དེའི་རྗེས་སུ་ད་སངས་རྒྱས་ཀྱི་གོ་འཕང་ཐོབ་འདོད་ཙམ་ཞིག་གིས་ཕན་ཐོགས་མེད་དུས། </a><a data-m="2838251" data-d="3257">རང་གིས་སྦྱིན་པ་བཏང་། ཚུལ་ཁྲིམས་བསྲུངས་། བཟོད་པ་བསྒོམས། </a><a data-m="2841508" data-d="1252">བརྩོན་འགྲུས་བརྩམས་ཏེ་</a><a data-m="2842760" data-d="3439">དགེ་བའི་རྩ་བ་རྒྱ་ཆེ་ཆུང་ག་ཚོད་བྱས་ནའང་། </a><a data-m="2846199" data-d="2996">དེ་སེམས་ཅན་ཐམས་ཅད་ཀྱི་དོན་དུ་ཡིན་བསམ་པ་བྱས་ནས། </a><a data-m="2849195" data-d="2309">གཞན་ཕན་གྱི་བསམ་པ་བཟང་པོས་ཀུན་ནས་བསླང་། </a><a data-m="2851504" data-d="2714">སེམས་ནི་རྣམ་གཡེང་དང་བྱ་བྱེད་ཐམས་ཅད་ཕར་སྤོང་། </a><a data-m="2854218" data-d="4478">རང་གི་དོན་དུ་ཚུལ་གནས་ཐོས་བསམ་སྒོམ་གསུམ་གྱི་སྒོ་ནས་སྤྱོད་པ་མ་ནོར་བ་ཞིག་བྱས་ན། </a><a data-m="2858696" data-d="2461">དེས་རང་གི་རྒྱུ་ཚང་ལ་མ་ནོར་བར་བྱེད། </a></p>
<img src="components/slides/slide_50.jpg" alt="slide 50">
<p><a data-m="2861157" data-d="3431">དེའི་ཞོར་ནས་སྦྱིན་པ་ཚུལ་ཁྲིམས་ལ་སོགས་པ་ཕ་རོལ་ཏུ་ཕྱིན་པ་དྲུག་དང་། </a><a data-m="2864588" data-d="2911">སྦྱིན་དང་སྙན་སྨྲ་ལ་སོགས་པ་བསྡུ་བའི་དངོས་པོ་བཞི། </a><a data-m="2867499" data-d="4967">བྱང་ཆུབ་སེམས་དཔའི་སྤྱོད་འཇུག་གི་ནང་ནས་གསུངས་པ་ལྟ་བུའི་གཞན་ཕན་གྱི་བསམ་པ་རྩེ་གཅིག་པའི་སྒོ་ནས། </a><a data-m="2872466" data-d="2574">དེ་ཚོགས་བསགས་སྒྲིབ་སྦྱངས་ག་ཚོད་བྱེད་ཐུབ་ན། </a><a data-m="2875040" data-d="1836">དེ་རྫོགས་སྨིན་སྦྱོང་བ་མཐར་ཕྱིན་ནས་</a><a data-m="2876876" data-d="3216">བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་འདི་ལ་དབང་འཐོབ་འགྲོ། </a><a data-m="2880092" data-d="2909">བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་འདི་ལ་དབང་ཐོབ་སྟེ་</a><a data-m="2883001" data-d="2112">ཀུན་རྫོབ་སྨོན་འཇུག་གཉིས་ཀྱི་རྗེས་འབྲངས་ནས། </a><a data-m="2885113" data-d="2487">དོན་དམ་སྟོང་ཉིད་ཀྱི་བདེན་པ་མངོན་སུམ་དུ་རྟོགས་འོང་ན། </a><a data-m="2887600" data-d="2397">དེ་ནས་སྟོང་ཉིད་སྙིང་རྗེའི་སྙིང་པོ་ཅན་ཟེར། </a><a data-m="2889997" data-d="1917">སེམས་ཅན་གྱི་དོན་ག་ཚོད་སྒྲུབ་དགོས་ན་</a><a data-m="2891914" data-d="1533">དཀའ་ཚེགས་ངལ་དུབ་མེད་པ། </a><a data-m="2893447" data-d="2488">རང་དོན་ཡིད་བྱེད་ཀྱི་བློ་མི་སྐྱེ་བར་</a><a data-m="2895935" data-d="3503">སྙིང་སྟོབས་ཀྱི་གོ་ཆ་ཆེན་པོ་ཞིག་ལ་འཇུག་འོང་རྒྱུ་རེད་དུས། </a><a data-m="2899438" data-d="1624">དེའི་ཕྱིར་ན། དེ་ལྟ་བུ་ཡིན་དུས། </a><a data-m="2901062" data-d="2822">དེ་ནས་ཐོག་མ་ལྟ་བ་དེ་གཏན་ལ་ཕབ་པ་དེ་ལ། </a><a data-m="2903884" data-d="6271">གཞི་ཀུན་རྫོབ་དང་བདེན་པ་གཉིས་ཀྱི་སྒོ་ནས། དངོས་འཛིན་མཚན་མ་གང་ཟག་དང་ཆོས་ཀྱི་བདག་འདི་ཕར་བཤིགས་ཏེ་སྟོང་པ་ཉིད་དུ་བྱེད། </a><a data-m="2910155" data-d="3334">སྟོང་ཉིད་འདིའི་ངང་ནས་གཞན་ཕན་གྱི་བསམ་པ་བཟང་པོ་ཡིས་ཀུན་ནས་བསླངས་ཏེ། </a><a data-m="2913489" data-d="1979">སྨོན་འཇུག་གི་སེམས་གཉིས་བསྐྱེད་དེ། </a><a data-m="2915468" data-d="1910">དེ་ཀུན་རྫོབ་ཉམས་ལེན། དོན་དམ་ཉམས་ལེན་གྱིས་</a><a data-m="2917378" data-d="3461">རང་གི་བདག་འཛིན་དང་ཉོན་མོངས་པའི་གཉེན་པོ་ག་ཚོད་འགྲོ་ན། </a><a data-m="2920839" data-d="2378">དཔེར་ན་འཁྲུལ་འཁོར་མཁས་པས་གསང་ཐག་བཀྲོལ་བ་འདྲ་ཟེར། </a><a data-m="2923217" data-d="3082">འདི་བདག་འཛིན་ཉོན་མོངས་གཉེན་པོ་དེ་ལ་ག་ཚོད་འགྲོ་ན། </a><a data-m="2926299" data-d="1402">དེ་མ་ཐག་ཏུ་དེད་འོང་དུས། </a><a data-m="2927701" data-d="3328">དཔེར་ན། དགྲ་བོ་མཐོང་ན་མཚོན་ཆ་ལག་པས་བཟུང་བ་ལྟ་བུ་ཞིག་བྱས། </a><a data-m="2931029" data-d="3965">བདེན་གཉིས་ཟུང་འཇུག་གི་སྒོ་ནས་ངེས་པ་རྙེད་པ་གཏིང་ཚུགས་པ་ཞིག་བཞག་སྟེ། </a><a data-m="2934994" data-d="4077">ལམ་བསོད་ནམས་དང་ཡེ་ཤེས་ཀྱི་ཚོགས་གཉིས་ཟུང་དུ་འབྲེལ་བ་ཅན་ཞིག་བསྒོམས་ནས། </a><a data-m="2939071" data-d="4711">སྟོང་ཉིད་སྙིང་རྗེའི་སྙིང་པོ་ཅན་གྱི་སྤྱོད་པ་རྣམ་པར་དག་པའི་ཐབས་ལ་ཡང་ནས་ཡང་དུ་འབད་བསྡད་ན། </a><a data-m="2943782" data-d="2042">དཔེར་ན་བྱང་ཆུབ་སེམས་དཔའ་འཇམ་དཔལ་དབྱངས་དང་། </a><a data-m="2945824" data-d="1892">སྤྱན་རས་གཟིགས་ཀྱི་རྣམ་པར་ཐར་པ་ལ་བསམ་ན། </a><a data-m="2947716" data-d="2100">བློས་མི་ཞུམ་པ་ལྟ་བུ་ཡོད་པ་འདིའང་། </a><a data-m="2949816" data-d="2750">དང་པོ་སོ་སོའི་སྐྱེ་བོ་ཞིག་གིས་བྱང་ཆུབ་ཏུ་ཐུགས་བསྐྱེད། </a><a data-m="2952566" data-d="1207">དེ་ནས་ཚོགས་བསགས། </a><a data-m="2953773" data-d="3588">ད་ལྟ་བྱང་ཆུབ་སེམས་དཔའི་སྤྱོད་པར་ཡང་། མཐར་རང་ཤུགས་ཀྱིས་འཕེལ་འགྲོ་ཡི་ཡོད་རེད་མ་གཏོགས། </a><a data-m="2957361" data-d="3582">དང་པོའི་དུས་ནས་སྙིང་རྗེ་བྱང་ཆུབ་སེམས་སྦྱངས་བསྡད་པ་ཡིན་རྒྱུ་མ་རེད། </a><a data-m="2960943" data-d="3003">དེའི་ཕྱིར་ན། དེ་བསླབ་པས། འབྲས་བུ་སྐུ་གཉིས་</a><a data-m="2963946" data-d="2947">ཟུང་དུ་འཇུག་པའི་སྲིད་ཞི་མཐའ་ལ་མི་གནས་པའི་མྱ་ངན་འདས་པ་ཡི་</a><a data-m="2966893" data-d="1848">ཐོབ་པའི་ཚུལ། མགོན་པོ་ཀླུ་ཡིས། </a></p>
<img src="components/slides/slide_51.jpg" alt="slide 51">
<p><a data-m="2968741" data-d="2853">སངས་རྒྱས་རྣམས་ཀྱི་གཟུགས་ཀྱི་སྐུ། །བསོད་ནམས་ཚོགས་ལས་སྐྱེས་པ་སྟེ། །</a><a data-m="2971594" data-d="2839">ཆོས་ཀྱི་སྐུ་ནི་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །</a><a data-m="2974433" data-d="2033">ཞེས་གསུངས་པ་དང་། མགོན་པོ་ཞི་བ་ལྷས། </a><a data-m="2976466" data-d="3068">སྟོང་ཉིད་སྙིང་རྗེའི་སྙིང་པོ་ཅན། །སྤྱོད་པས་བསོད་ནམས་དག་པར་འགྱུར། །</a><a data-m="2979534" data-d="3164">ཞེས་པ་ལ་སོགས་པ་རྒྱ་ཆེན་པོ་གསུངས་པ་དེ་ཡིན། </a><a data-m="2982698" data-d="2065">མཐའ་ཡས་པ་ཡོད་པའི་ཕྱིར་ན། </a><a data-m="2984763" data-d="1875">དེ་ལྟ་བས་ན་སྦྱིན་པ་གཏོང་བའམ། </a><a data-m="2986638" data-d="3561">ཚུལ་ཁྲིམས་བསྲུང་བ་ལ་སོགས་པ་སྤྱོད་པ་གང་བྱེད་པའི་གནས་སྐབས་སུ། </a><a data-m="2990199" data-d="2391">སྟོང་ཉིད་ཀྱི་ལྟ་བ་འདིས་རྩིས་ཟིན་བསྡད་ན། </a><a data-m="2992590" data-d="2769">དེ་སྟོང་ཉིད་ཀྱི་ལྟ་བ་འདི་ཡིས་རྗེས་ཐོབ་ཀྱི་སྤྱོད་པ་དེ་གའང་། </a><a data-m="2995359" data-d="2259">ཐ་མལ་ལ་མི་ཤོར་བའི་དགོས་པ་ཡོད་རེད་དུས། </a><a data-m="2997618" data-d="2832">དོན་དམ་པར་སྤྲོས་པའི་མཐའ་ཐམས་ཅད་དང་བྲལ་བ་དང་། </a></p>
<img src="components/slides/slide_52.jpg" alt="slide 52">
<p><a data-m="3000450" data-d="3050">ཀུན་རྫོབ་ཀྱི་སྒོ་ནས། ཆོས་ཉིད་སྤྲོས་པའི་མཐའ་ཐམས་ཅད་བྲལ་བ་</a><a data-m="3003500" data-d="3003">དེ་ལྟར་མ་རྟོགས་པ་ལ། འགྲོ་བ་སེམས་ཅན་རྣམས་</a><a data-m="3006503" data-d="4147">བྱང་ཆུབ་ཀྱི་གོ་འཕང་ལ་འགོད་པའི་ལྷག་བསམ་ཁྱད་པར་ཅན་གྱི་རྩིས་ཟིན་པར་བྱས་ཏེ། </a><a data-m="3010650" data-d="2739">རང་གི་སེམས་འདི་དྲན་ཤེས་བག་ཡོད་ཀྱིས་རྒྱུད་རློན་པར་</a><a data-m="3013389" data-d="954">བྱེད་བསྡད་ན། </a><a data-m="3014343" data-d="2527">དེ་སྤྱོད་པ་ཐམས་ཅད་རྣམ་པར་དག་པར་འགྱུར་བས་</a><a data-m="3016870" data-d="3556">འདི་རེད། དེ་སྤྱོད་པ་དེ་དག་ལའང་རེ་རེ་བཞིན་དུ་རྣམ་པར་དབྱེ་ན། </a><a data-m="3020426" data-d="4243">གོང་དུ་ཐེག་པ་ཆེ་ཆུང་འབྲིང་གསུམ་ཡོད་པས་སྤྱོད་པ་ཆེ་ཆུང་འབྲིང་གསུམ་ཡོད་རྒྱུ་རེད། </a><a data-m="3024669" data-d="2123">འདི་སྤྱོད་པ་རང་ལ་རྣམ་པར་དབྱེ་བ་རེད། </a><a data-m="3026792" data-d="3692">དེ་སྤྱོད་པ་དེ་ཉིད་ལའང་། ད་རྒྱ་ཆེན་པོ་ཡོད་ནའང་མདོར་བསྡུ་ན། </a><a data-m="3030484" data-d="6336">བྱང་ཆུབ་སེམས་དཔའ་ལ། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་རྣམ་པ་གསུམ་གྱི་སྒོ་ནས། </a><a data-m="3036820" data-d="2244">རྒྱུད་རྣམ་པར་དག་པ་རང་ཤུགས་ཀྱིས་རེད་འོང་རྒྱུ་རེད། </a><a data-m="3039064" data-d="4202">དེ་ཐམས་ཅད་ཀྱི་སྙིང་པོ་དེའང་། ད་ལྟ་ངེད་ཚོ་ལས་དང་པོ་པའི་གང་ཟག་ཐམས་ཅད། </a><a data-m="3043266" data-d="3923">དྲན་པ་ཤེས་བཞིན་སྐྱོང་བ་མདོ་སྔགས་ཀྱི་ལམ་ཁྱེར། །ཟེར་ཀུན་མཁྱེན་འཇིགས་མེད་གླིང་པས་གསུང་རྒྱུ་རེད་དུས། </a><a data-m="3047189" data-d="2977">དྲན་པ་དང་ཤེས་བཞིན་གཉིས་འདི་མ་ཉམས་པ་ཞིག་བྱུང་བསྡད་ན། </a><a data-m="3050166" data-d="3025">དེ་རང་རྒྱུད་དགེ་བ་ལ་རང་ཤུགས་ཀྱིས་བཀོལ་ཐུབ་རྒྱུ་རེད། </a><a data-m="3053191" data-d="2020">དེའི་ཕྱིར་ན། བྱང་ཆུབ་སེམས་དཔའི་སྡེ་སྣོད་ལས་</a><a data-m="3055211" data-d="2629">རྒྱ་ཆེར་འབྱུང་བ་ལྟར་དུ་སྤྱོད་པར་ཤེས་པར་བྱ། </a><a data-m="3057840" data-d="2317">དེ་དག་གིས་ཕ་རོལ་ཏུ་ཕྱིན་པའི་ལམ་ལ། </a><a data-m="3060157" data-d="1833">ཚུལ་ཁྲིམས་ཏིང་འཛིན་བསླབ་པ་གསུམ་དང་། </a><a data-m="3061990" data-d="3624">འདིའི་ནང་ནས་ཀྱང་། ཏིང་ངེ་འཛིན་དང་ཤེས་རབ་རྣམ་པར་དག་པ་གཉིས། </a><a data-m="3065614" data-d="3199">ཏིང་ངེ་འཛིན་འདི་རྟེན། ཤེས་རབ་འདི་བརྟེན་པའི་རང་བཞིན་གྱིས་</a><a data-m="3068813" data-d="3407">ལྟ་བ་དང་། ཚུལ་ཁྲིམས་ཉིད་སྤྱོད་པའི་ཕྱོགས་བསྡུས་ཏེ། </a><a data-m="3072220" data-d="2730">ལྟ་བ་རྣམ་པར་དག་པའི་སྟེང་ནས་སྤྱོད་པ་རྣམ་པར་དག་ན། </a><a data-m="3074950" data-d="2278">ལྟ་སྤྱོད་གཉིས་ཀ་དག་ཚར་ན། དེ་ནས་</a><a data-m="3077228" data-d="3464">ཕྱི་གཙང་ནང་གཙང་མེ་ཏོག་པདྨ་དཀར་པོ་ལྟ་བུ་ཞིག་རེད། </a></p>
<img src="components/slides/slide_53.jpg" alt="slide 53">
<p><a data-m="3080692" data-d="2394">ལྟ་སྤྱོད་རྣམ་པ་གཉིས་དག་པར་བྱ་བའི་ཚུལ་གྱིས་</a><a data-m="3083086" data-d="1858">མདོར་བསྡུས་ཏེ་བསྟན་ཟིན་པ་རེད། </a><a data-m="3084944" data-d="2409">དེ་ལྟ་བུའི་ངེས་པར་འབྱུང་བའི་བསམ་པས་ཟེར། </a><a data-m="3087353" data-d="3004">ད་ལྟ་ཐེག་པ་ཐམས་ཅད་གང་ཉམས་ལེན་བྱེད་ན། </a><a data-m="3090357" data-d="1418">དམའ་ཡི་ཉན་ཐོས་ཐེག་པ་ནས་</a><a data-m="3091775" data-d="1443">མཐོ་ཡི་རྫོགས་པ་ཆེན་པོ་མན་ཆོད། </a><a data-m="3093218" data-d="3189">ཐེག་པ་གང་ཉམས་ལེན་བྱེད་ན་ངེས་འབྱུང་གི་ཡིད་ཅིག་མ་བྱུང་ན། </a><a data-m="3096407" data-d="4375">ཚེ་འདིའི་དོན་གཉེར་ཞིག་དང་། རང་བཞིན་གྱིས་རྟོགས་པ་མཐོན་པོ་ཟེར་རྒྱུ་འདི་ལས་སླ་པོ་ཞིག། </a><a data-m="3100782" data-d="3256">བདུན་ཕྲག་གཅིག་གཉིས་ཀྱིས་རྒྱུད་ལ་སྐྱེ་འོང་བསམ་ན། གཏན་ནས་ཡོད་རྒྱུ་མ་རེད། </a><a data-m="3104038" data-d="3960">དེའི་ཕྱིར་ན། ངེས་འབྱུང་ཟེར་མཁན་འདི། ཁམས་གསུམ་འཁོར་བ་སྡུག་བསྔལ་གྱི་རང་བཞིན་དུ་ཤེས་དགོས། </a><a data-m="3107998" data-d="2157">ཁམས་གསུམ་འཁོར་བའི་སྡུག་བསྔལ་འདི་དང་འཁྲུལ་པ་བསམ་ན། </a><a data-m="3110155" data-d="2942">ངེད་ཚོའི་ཚེ་རབས་ཐོག་མ་མེད་པ་ནས་ད་ལྟ་ཡན་ཆོད་དུ་</a><a data-m="3113097" data-d="3064">འཁྲུལ་པ་ཁོ་ན་ཡི་ལས་སྤྱད། འཁྲུལ་པ་ཨ་འཐས་སོང་རེད། </a><a data-m="3116161" data-d="1750">དེ་འཁྲུལ་པ་དེ་ཕར་བཤིག་དགོས་ན། </a><a data-m="3117911" data-d="3566">དེ་ལོ་ཟླ་བ་ཡ་ཟུང་ཞིག་ལ་བཤིག །གཏན་ནས་ཐུབ་རྒྱུ་མ་རེད། </a><a data-m="3121477" data-d="3241">དེའི་ཕྱིར་ན། མི་ཐུབ་པའི་ཚུལ་འདི། འཁོར་བ་འདི་དགྲ་བོ་དེ། </a><a data-m="3124718" data-d="3867">རང་གི་རྒྱུད་ལ་ཆགས་སྡང་རྨོངས་གསུམ་གྱི་རྟོག་པ་འདི་ལམ་གྱི་གེགས་ཡིན་པར་ཤེས། </a><a data-m="3128585" data-d="5257">དེ་ཕར་འཇོམས་གང་ཐུབ་ཐུབ་ཅིག་བྱེད་དགོས་བསམ་རྒྱུའི་ངེས་འབྱུང་རྣམ་པར་དག་པ་ཞིག་བྱེད། </a><a data-m="3133842" data-d="3201">ངེས་འབྱུང་རྣམ་པར་དག་པ་ཡི་སྒོ་ནས་ཆོས་ཀྱི་སྒོ་ལ་ཞུགས་ནའང་། </a><a data-m="3137043" data-d="3326">འཇིག་རྟེན་སྐྱེ་བོ་འདི་ཡིས་དེ་གནས་སྐབས་ལྷ་དང་མིའི་བདེ་བ་དང་། </a><a data-m="3140369" data-d="5163">ལྷའི་དབང་པོ་བརྒྱ་བྱིན་འཐོབ་པའི་དོན་དུ་གཏན་པ་མེད་པའི་ཆོས་སྦྱིན་བརྒྱ་རེ་ཙམ་བྱེད་མཁན་མི་ལ་དེ་འདྲ་འོང་རྒྱུ་རེད། </a><a data-m="3145532" data-d="2079">དེ་ཐམས་ཅད་ཁམས་གསུམ་འཁོར་བ་ལ་</a><a data-m="3147611" data-d="1988">ཆགས་སོང་བ་རེད་དུས། ཕན་ཐོགས་ཡོད་རྒྱུ་མ་རེད། </a><a data-m="3149599" data-d="2736">དཔེར་ན། ལྷའི་དབང་པོ་བརྒྱ་བྱིན་ལྟ་བུ་ཞིག་ལ་སྐྱེས་སོང་ན། </a><a data-m="3152335" data-d="3932">བདེ་སྐྱིད་ལོངས་སྤྱོད་དང་། བདུད་རྩིའི་ཟས་ཟ་བ། རང་གི་ལུས་ཀྱི་འོད་ཀྱིས་</a><a data-m="3156267" data-d="3589">དཔག་ཚད་རྒྱང་གྲགས་ཚུན་ཆོད་ཁྱབ་འགྲོ་ལེ་མ་གཏོགས་ཉི་ཟླ་མི་དགོས་པ། </a><a data-m="3159856" data-d="2513">ལུས་ལ་རིན་པོ་ཆེའི་རྒྱན་རེ་རེ་ཡིན་ནའང་</a><a data-m="3162369" data-d="1928">རིན་ཐང་བློས་གཞལ་དཀའ་བ་ཡོད་རེད་དེ་</a><a data-m="3164297" data-d="2604">ཁམས་གསུམ་འཁོར་བའི་ས་བོན་འདི་གཏན་ནས་མ་སྤངས་ཡིན་དུས། </a><a data-m="3166901" data-d="4931">སླར་ཡང་འཁོར་བ་ལ་མར་འཁྱམས་ཏེ། བདེ་བ་འདི་ཡི་མཐའ་སྡུག་བསྔལ་ལ་འགྱུར་མི་འགྲོ་བའི་ཐབས་ཡོད་རྒྱུ་མ་རེད་དུས། </a><a data-m="3171832" data-d="2220">དེའི་ཕྱིར་ན། འཁོར་བར་ན་ག་ཚོད་སྐྱེ་ནའང་</a><a data-m="3174052" data-d="3934">སྡུག་བསྔལ་གྱི་རང་བཞིན་ཡིན། བསམ་པ་ཡི་སྒོ་ནས་འཁོར་བ་ལ་མ་ཆགས་པ། </a><a data-m="3177986" data-d="1681">དེ་འཁོར་བ་ལ་མ་ཆགས་པ་འདི་རང་</a><a data-m="3179667" data-d="1711">རྐྱང་པ་ཞིག་ཡིན་ན་ཕན་རྒྱུ་མ་རེད། </a><a data-m="3181378" data-d="2326">ནམ་མཁའ་མཐའ་དང་མཉམ་པའི་སེམས་ཅན་འདི་ཐམས་ཅད་</a><a data-m="3183704" data-d="2288">འཁོར་བའི་གནས་རིས་འདི་ནས། ཡར་གྲོལ་ཐུབ་དགོས་འདུག་</a><a data-m="3185992" data-d="2594">བསམ་རྒྱུ་ཀུན་རྫོབ་བྱང་ཆུབ་ཀྱི་སེམས་ཀྱི་སྒོ་ནས་</a><a data-m="3188586" data-d="3148">དེ་བྱས་དུས། དེ་རང་གི་དོན་སྐད་ཅིག་ཙམ་ཡང་ཡལ་བ་མི་དོར་བ། </a><a data-m="3191734" data-d="2719">ད་ལྟ་རང་རི་ཁྲོད་དབེན་པའི་གནས་སུ་བསྡད། </a><a data-m="3194453" data-d="3620">བླ་མ་དགེ་བའི་བཤེས་གཉེན་གྱིས་བསྟན་པའི་གདམས་ངག་རྩེ་གཅིག་ཏུ་ཉམས་སུ་བླངས་ན། </a><a data-m="3198073" data-d="2771">ཀུན་སློང་འདི་སེམས་ཅན་ཐམས་ཅད་ཀྱི་དོན་དུ་ཡིན་བསམ་ན། </a><a data-m="3200844" data-d="2904">ཕྱི་ལྟར་སྣང་དུ། མི་མང་པོ་ཆོས་ལ་བཀོད་པ་ལྟ་བུ་དང་། </a><a data-m="3203748" data-d="3190">འགྲོ་དོན་ཕྲིན་ལས་རྒྱ་ཆེན་པོ་འབྱུང་པ་ཡི་གྲགས་གཡེར་མ་ཐོབ་ནའང་། </a><a data-m="3206938" data-d="3124">དེ་བྱང་ཆུབ་སེམས་དཔའི་སྤྱོད་པ་རང་ཤུགས་ཀྱིས་རེད་བསྡད་པ་ཡོད་རྒྱུ་རེད་དུས། </a><a data-m="3210062" data-d="1070">དེའི་ཕྱིར་ན། </a><a data-m="3211132" data-d="3958">བྱང་ཆུབ་ཀྱི་སེམས་འདི་ཡིས་རང་གི་དོན་ཡིད་བྱེད་ལ་མ་ཆགས་པ་དང་། </a><a data-m="3215090" data-d="1499">དེའི་སྟེང་ནས་དེ་ནས་</a><a data-m="3216589" data-d="3206">སྟོང་ཉིད་ལྟ་བ་ཡང་དག་པ་ཞིག་ཁ་སང་གཏན་ལ་ཕབ་པ་བཞིན་དུ་</a><a data-m="3219795" data-d="2375">རྒྱུད་ལ་སྐྱེས་འོང་ན། དོན་དམ་བྱང་ཆུབ་ཀྱི་སེམས་རེད། </a><a data-m="3222170" data-d="2368">འདི་སྤྲོས་པ་མཐའ་དག་ཉེ་བར་ཞི་བ་འདི་ནི། </a><a data-m="3224538" data-d="2700">དེ་དངོས་པོ་དང་མཚན་མ་ལ་མ་ཆགས་པ་རེད་འོང་བ་</a><a data-m="3227238" data-d="4118">འདི། ཞི་བ་ལྷས། ཐམས་ཅད་ནམ་མཁའ་འདྲ་བ་ཉིད། །བདག་འདྲས་ཡོངས་སུ་གཟུང་བར་བགྱི། །ཟེར་</a><a data-m="3231356" data-d="1075">དེ་རྒྱུད་ལ་སྐྱེས་འོང་ན། </a><a data-m="3232431" data-d="2879">དེ་ནས་མ་ཆགས་པ་རྣམ་པ་གསུམ་གྱི་རང་བཞིན་དུ་བློ་སྦྱངས་ན། </a><a data-m="3235310" data-d="3634">དེས་ཐེག་པ་ཆེན་པོའི་ལམ་མཐར་ཐུག་པ་ཞིག་རྒྱུད་ལ་སྐྱེ་འགྲོ་ལེ་རེད། </a><a data-m="3238944" data-d="1528">དེ་ལྟར་མ་སྐྱེས་ཀྱི་བར་དུ་</a><a data-m="3240472" data-d="3022">སྦྱང་། འདི་ལྟ་བུ་མན་ངག་ཉུང་ཉུང་ཡིན་ན་ཡང་། </a><a data-m="3243494" data-d="2852">ཐེག་པ་ཐམས་ཅད་ཀྱི་དོན་གྱི་སྙིང་པོ་བསྡུས་བཞག་ཡོད་རེད་དུས། </a><a data-m="3246346" data-d="2164">དེ་འདི་ལྟ་བུ། དང་པོ་ཐོས་པ་བྱེད། </a><a data-m="3248510" data-d="1897">བར་དུ་བསམ་པ་བྱེད་གཏན་ལ་ཕབ་ནས། </a><a data-m="3250407" data-d="3557">བདག་འཛིན་ཉོན་མོངས་ཀྱི་གཉེན་པོར་ག་ཚོད་འགྲོ་ཐུབ་ཐུབ་ཀྱི་བར་དུ་</a><a data-m="3253964" data-d="3198">བསླབ་དགོས་པ་ཡིན་ནོ།། </a></p>
<img src="components/slides/slide_54.jpg" alt="slide 54">
<p><a data-m="3259224" data-d="2541">ཐུན་མོང་དུ་ཕ་རོལ་ཏུ་ཕྱིན་པའི་ལམ་ལ་</a><a data-m="3261765" data-d="2220">སློབ་པའི་ཚུལ་དེ་ཉིད་སོང་ཟིན་ཏེ། </a><a data-m="3263985" data-d="6445">གཉིས་པ་རྡོ་རྗེ་ཐེག་པའི་ལམ་སྔགས་ཀྱི་ལམ་གྱི་ཚུལ་བསྟན་པར་འགྱུར་བ་འདི་རེད་དུས། </a><a data-m="3270430" data-d="3760">འདི་ནི་</a><a data-m="3280424" data-d="2576">གོང་དུ་བཤད་པ་དེ་ལྟར་ན། </a><a data-m="3283000" data-d="2870">ཐེག་པ་ཆུང་ངུ་ཉན་ཐོས་དང་རང་སངས་རྒྱས་ཀྱི་</a><a data-m="3285870" data-d="3887">ལམ་ལ་བརྟེན་ཏེ། ཁམས་གསུམ་ལས་ངེས་པར་འབྱུང་བའི་བསམ་པས། </a><a data-m="3289757" data-d="4104">ཁམས་གསུམ་འཁོར་བ་ལ་མ་ཆགས་པ་འདིའི་ཐབས་སོང་ཟིན་པ་དང་མཉམ་དུ། </a><a data-m="3293861" data-d="1998">ཀུན་རྫོབ་བྱང་ཆུབ་སེམས་ཀྱིས་</a><a data-m="3295859" data-d="3394">ཐེག་དམན་ཉན་ཐོས་ལམ་གྱི་རང་དོན་ཡིད་བྱེད་ལ་མ་ཆགས་པས་</a><a data-m="3299253" data-d="1896">ཞི་བ་མྱ་ངན་ལས་འདས་པའི་ལམ་</a><a data-m="3301149" data-d="4016">ཕྱོགས་གཅིག་ཏུ་མ་ལྷུང་བར། བྱང་ཆུབ་སེམས་དཔའི་སྤྱོད་པ་ལ་འཇུག་པ་དང་། </a><a data-m="3305165" data-d="2200">དེ་ལྟ་བུའི་སྲིད་ཞི་གཉིས་ལས་འདས་པའི་</a><a data-m="3307365" data-d="2511">མཐར་ཐུག་གི་ལམ་གྱི་ངོ་བོ་གང་ཡིན་ཞེ་ན། </a><a data-m="3309876" data-d="2109">དོན་དམ་པ་བྱང་ཆུབ་ཀྱི་སེམས་</a><a data-m="3311985" data-d="2831">སྤྲོས་པ་མཐའ་དག་ཉེ་བར་ཞི་བས་</a><a data-m="3314816" data-d="2734">དངོས་པོ་དང་མཚན་མ་ལ་མ་ཆགས་པ་གསུམ་གྱིས་</a><a data-m="3317550" data-d="1891">རིམ་པ་བཞིན་དུ་བློ་སྦྱངས་ཏེ། </a><a data-m="3319441" data-d="2292">དེ་ལྟ་བུའི་ལམ་སྔོན་དུ་འགྲོ་ཟིན་པའི་རྗེས་སུ། </a><a data-m="3321733" data-d="3431">དོན་གཉིས་པ་གསང་བ་སྔགས་ཀྱི་ལམ་ལ་སློབ་པའི་ཚུལ་བཅས་</a><a data-m="3325164" data-d="3086">བསྟན་པ་འདི་ལ། ལམ་གྱི་འཇུག་སྒོ་སྤྱིར་བསྟན་པ་དང་། </a><a data-m="3328250" data-d="3754">ལམ་རང་གི་ངོ་བོ་འབྲས་བུ་དང་བཅས་པ་བྱེ་བྲག་ཏུ་བཤད་པའི་ནང་ནས། </a><a data-m="3332004" data-d="2541">དང་པོ་ལམ་གྱི་འཇུག་སྒོ་སྤྱིར་བསྟན་པ་ནི། </a><a data-m="3334545" data-d="2495">མྱུར་དུ་ཡེ་ཤེས་མཆོག་ཐོབ་སླད། །</a><a data-m="3337040" data-d="3077">ཐབས་ཀྱིས་ཁྱད་པར་གྱིས་ཕྱེ་བའི། །བླ་མེད་རྡོ་རྗེ་ཐེག་པ་ནི། །</a><a data-m="3340117" data-d="1927">བློ་བཟང་རྣམས་ཀྱིས་དང་དུ་བླངས། །</a></p>
<img src="components/slides/slide_55.jpg" alt="slide 55">
<p><a data-m="3342044" data-d="3619">ཞེས་པ་ལ་སོགས་པ་སྟེ། དེ་ཡང་སྤྱིར་ཐེག་པ་ཆེན་པོའི་ལམ་</a><a data-m="3345663" data-d="3132">བྱང་ཆུབ་སེམས་ཀྱི་རིམ་པ་དེ་ལ་ཚུལ་བཞིན་དུ་<span class="unsure">བསླབས་</span>ན། </a><a data-m="3348795" data-d="3109">མཐར་ཐུག་རྫོགས་པའི་སངས་རྒྱས་ཀྱི་གོ་འཕང་འཐོབ་འཐོབ་ཀྱི་རེད་དེ། </a><a data-m="3351904" data-d="3623">དེ་ལས་ཀྱང་ལམ་མྱུར་བ། དབང་པོ་རབ་ཏུ་གྱུར་བའི་གང་ཟག་ཡིན་ན་</a><a data-m="3355527" data-d="3040">ཚེ་གཅིག་ལུས་གཅིག་གི་སྟེང་དུ་ཟུང་འཇུག་གི་གོ་འཕང་དང་། </a><a data-m="3358567" data-d="2862">དེ་ལྟར་མིན་ན་སྐྱེ་བ་གསུམ་དང་བདུན་ལ་སོགས་པ་ལས་</a><a data-m="3361429" data-d="3701">འཕེན་མི་འགྱུར་བ། གཞན་དོན་དུ་རྫོགས་པའི་བྱང་ཆུབ་ཀྱི་</a><a data-m="3365130" data-d="2918">ཡེ་ཤེས་མཆོག་འདི་ནི་ཐོབ་པར་བྱ་བའི་ཕྱིར་དུ། </a><a data-m="3368048" data-d="2905">གསང་སྔགས་རྡོ་རྗེ་ཐེག་པའི་ལམ་ལ་འཇུག་དགོས། </a><a data-m="3370953" data-d="2016">སྤྱིར་མདོ་དང་སྔགས་ཀྱི་ལྟ་བ་གཉིས་</a><a data-m="3372969" data-d="3207">སྤྲོས་པའི་མཐའ་བརྒྱད་དང་བྲལ་བ་ཡུལ་སྟོང་ཉིད་ཙམ་གྱི་ངོས་ནས། </a><a data-m="3376176" data-d="2904">མདོ་སྔགས་ཀྱི་ལྟ་བ་ལ་ཁྱད་པར་ཡོད་མ་རེད་དེ། </a><a data-m="3379080" data-d="2500">འདི་ལྟ་བ་དེ་རྟོགས་པར་བྱེད་པའི་ཡུལ་ཅན་</a><a data-m="3381580" data-d="1878">གྱི་སྒོ་ནས་གཏན་ལ་ཕབ་ན། </a><a data-m="3383458" data-d="2174">དེ་གསང་སྔགས་རྡོ་རྗེའི་ཐེག་པའི་ལམ་ནས། </a><a data-m="3385632" data-d="3586">ཀུན་འབྱུང་གི་བདེན་པ་སྤང་བྱ་དང་། འགོག་པའི་བདེན་པ་བླང་བྱ་</a><a data-m="3389218" data-d="3626">གཉིས་པོ་དེ་ཉིད། སྣང་བ་ལྷ་དང་ལྷ་མོའི་རང་བཞིན་དུ་</a><a data-m="3392844" data-d="1849">ཤེས་ཚར་དུས། དེའི་ཕྱིར་ན། </a><a data-m="3394693" data-d="2687">ཀུན་རྫོབ་དག་པ་ཆེན་པོའི་ངོ་བོ་ལ་</a><a data-m="3397380" data-d="1863">བསྟན་འགྲོ་ལེ་མ་གཏོགས་ཡོད་མ་རེད། </a><a data-m="3399243" data-d="2216">དེ་དོན་དམ་མཉམ་པ་ཆེན་པོ་ཟེར་བ་དག་</a><a data-m="3401459" data-d="2900">མཉམ་བདེན་པ་དབྱེར་མེད་ཀྱི་ལྟ་བ་ལ་གཏན་ལ་ཕབ་དུས། </a><a data-m="3404359" data-d="2789">རྒྱུ་རྐྱེན་གྱི་སྣང་བ་ཐམས་ཅད་ལྷ་དང་ཡེ་ཤེས་སུ་</a><a data-m="3407148" data-d="1104">ཤར་བར་ཤེས་དུས། </a><a data-m="3408252" data-d="2651">དེ་ལྟ་བ་རྟོགས་བྱེད་དེ་ཡུལ་ཅན་གྱི་ཤེས་པ་རེད་དུས། </a><a data-m="3410903" data-d="3809">དེ་གསང་སྔགས་རྡོ་རྗེ་ཐེག་པའི་ལམ་ལ་ཁྱད་པར་དུ་འཕགས་པ་ཐབས་ཀྱིས་ཕྱེ། </a><a data-m="3414712" data-d="3602">དེ་ལྟ་བུའི་ཐབས་ཀྱི་རིམ་པ་ཡུལ་དང་ཡུལ་ཅན་ཀུན་རྫོབ་དག་པ་ཆེན་པོ་དང་</a><a data-m="3418314" data-d="2618">དོན་དམ་མཉམ་པ་ཆེན་པོ་གཏན་ལ་ཕབ་པ་དེ། </a><a data-m="3420932" data-d="2839">སྤྱིར་གསང་སྔགས་རྡོ་རྗེ་ཐེག་པའི་ལམ་ལ་ཡང་འཇུག་པའི་སྒོ་ནས་</a><a data-m="3423771" data-d="1659">འབེབས་སུ་ཡོད་རེད་དེ། </a><a data-m="3425430" data-d="1545">དེ་འདི་དག་པ་དང་</a><a data-m="3426975" data-d="2526">མཉམ་པ་ཆེན་པོ་སྒྲ་ཇི་བཞིན་ཕབ་ས་དེ་ཉིད་</a><a data-m="3429501" data-d="3953">རྣལ་འབྱོར་བླ་ན་མེད་པའི་ལམ། མ་ཧཱ་ཨ་ནུ་ཨ་ཏི་གསུམ་ནས་ཕབ་ཡོད། </a><a data-m="3433454" data-d="3317">དེ་ལྟ་བུའི་རྣལ་འབྱོར་བླ་ན་མེད་པའི་རྡོ་རྗེ་ཐེག་པ་འདི་ནི། </a><a data-m="3436771" data-d="2446">སྤྱིར་དུ་ཐེག་པ་ཆེན་པོའི་རིགས་ཅན་</a><a data-m="3439217" data-d="2384">བྱང་ཆུབ་སེམས་དཔའི་རིགས་ཅན་མ་གཏོགས་པའི་</a><a data-m="3441601" data-d="3839">གང་ཟག་བློ་ཆུང་ཐེག་དམན་གྱི་རིགས་ཅན་རྣམས་ཀྱིས་དེ་མངོན་དུ་བྱེད་ཐུབ་རྒྱུ་མ་རེད། </a><a data-m="3445440" data-d="2469">དེ་བྱང་ཆུབ་སེམས་དཔའི་རིགས་ཅན་ཡིན་ནའང་</a><a data-m="3447909" data-d="3401">གསང་སྔགས་རྡོ་རྗེ་ཐེག་པའི་དབང་པོ་རྣོན་པོ་ཡི་དབང་དུ་བྱས་ཏེ། </a><a data-m="3451310" data-d="3185">དེ་ཚུལ་གསུམ་སྒྲོན་མེ་ནས། དོན་གཅིག་ན་ཡང་མ་རྨོངས་དང་། །</a><a data-m="3454495" data-d="3196">ཐབས་མང་དཀའ་བ་མེད་པ་དང་། །དབང་པོ་རྣོན་པོ་དབང་བྱས་པས། །</a><a data-m="3457691" data-d="3936">གསུངས་དུས། དབང་པོ་རབ་ཏུ་གྱུར་བ་བྱང་ཆུབ་སེམས་དཔའ་སྔགས་ཀྱི་རིགས་ཅན་</a><a data-m="3461627" data-d="2401">བློ་བཟང་རྣམས་ཀྱིས་དང་དུ་བླང་བར་བྱ་བ་ནི། </a><a data-m="3464028" data-d="2348">གསང་སྔགས་རྡོ་རྗེ་ཐེག་པ་དེ་ཉིད་ཡིན་པས་ན་</a><a data-m="3466376" data-d="1597">དེ་གཏན་ལ་ཕབ་དགོས་པ་ཡིན། </a><a data-m="3467973" data-d="2571">དེ་གཏན་ལ་ཕབ་དགོས་པའི་རྒྱུ་མཚན་གང་རེད་ཟེར་ན། </a><a data-m="3470544" data-d="1304">ལམ་མྱུར་བ་དང་། </a><a data-m="3471848" data-d="1765">བདེ་བ་དང་། ཐབས་ཟབ་པ་དང་། </a><a data-m="3473613" data-d="2897">གཞན་ལས་ཁྱད་པར་དུ་འཕགས་པའི་ཚུལ་ཡོད་རྒྱུ་རེད་དུས། </a><a data-m="3476510" data-d="1705">འདི་བསྟན་པ་རེད། </a></p>
<img src="components/slides/slide_56.jpg" alt="slide 56">
<p><a data-m="3478215" data-d="2540">དེ་ནས་གཉིས་པ་ལམ་རང་གི་ངོ་བོ་འདི་</a><a data-m="3480755" data-d="3646">འབྲས་བུ་དང་བཅས་པ་བསྟན་པ་དེ་ཉིད་བཤད་པ་འདི་ལ། </a><a data-m="3484401" data-d="2132">སྤྱིར་རྡོ་རྗེ་ཐེག་པའི་ལམ་ཐམས་ཅད་</a><a data-m="3486533" data-d="1259">མདོར་བསྡུས་བཞག་ན། </a><a data-m="3487792" data-d="3854">དེ་རྒྱུད་སྡེ་ཆེན་པོ་དྲུག་དང་། རྒྱུད་སྡེ་ཆེན་པོ་བཞི་གང་ལྟར་དབྱེ་ན། </a><a data-m="3491646" data-d="1640">དེ་ཐམས་ཅད་ཀྱི་ལམ་གྱི་སྙིང་པོ་འདི་</a><a data-m="3493286" data-d="2663">སྨིན་བྱེད་ཀྱི་དབང་དང་། གྲོལ་བྱེད་ཀྱི་ཁྲིད་གཉིས་སུ་</a><a data-m="3495949" data-d="1695">བསྡུས་པའི་དབང་དུ་བཏང་ནས། </a><a data-m="3497644" data-d="2715">དང་པོ་སྨིན་བྱེད་དབང་གི་རྣམ་པར་གཞག་པ་འདི་</a><a data-m="3500359" data-d="2254">བསྟན་པར་མཛད་པ་རེད་དུས། དེ་ནས་ཡང་། </a><a data-m="3502613" data-d="1948">རྩ་རླུང་ཐིག་ལེ་ཡེ་ཤེས་ཁམས། །</a><a data-m="3504561" data-d="2848">སྐུ་བཞིའི་འབྲས་བུར་སད་པའི་སླད། །རྒྱུ་དང་ལམ་གྱི་དབང་བཞི་ཡི། །</a><a data-m="3507409" data-d="1586">ས་བོན་རྟག་ཏུ་གདབ་པར་རིགས། །</a><a data-m="3508995" data-d="2392">ཞེས་པའི་སྒོ་ནས་སྨོས་པར་མཛད་པ་སྟེ། </a></p>
<img src="components/slides/slide_57.jpg" alt="slide 57">
<br>
<img src="components/slides/slide_58.jpg" alt="slide 58">
<p><a data-m="3511387" data-d="1655">དེ་ཡང་དབང་ཟེར་རྒྱུ་འདི་</a><a data-m="3513042" data-d="3788">གསང་སྔགས་ཀྱི་དེ་དཔེར་ན། རྒྱུད་སྡེ་ཆེན་པོ་དྲུག་ཀ་རེ་རེ་བཞིན་དུ། </a><a data-m="3516830" data-d="2441">དབང་གི་རྣམ་པ་དབྱེ་བསྡུ་མང་པོ་ཞིག་ཡོད་རེད། </a><a data-m="3519271" data-d="2502">དེའི་ནང་ནས་གསང་སྔགས་བླ་མེད་ཀྱི་རྒྱུད་སྡེ་རེད་ཚར་ན། </a><a data-m="3521773" data-d="4077">རྒྱུད་སྡེ་རེ་རེ་བཞིན་དུ་དབང་གི་རྣམ་གྲངས། ཕར་དབྱེ་བ་དང་། ཚུར་བསྡུ་བ་</a><a data-m="3525850" data-d="1506">མང་པོ་ཞིག་གསུངས་རེད་དེ། </a><a data-m="3527356" data-d="2192">མདོར་ན་དབང་ཐམས་ཅད་མདོར་བསྡུས་བཞག་ན། </a><a data-m="3529548" data-d="2918">དབང་བཞི་ཡི་ནང་ན་མ་བསྡུས་པ་གཅིག་ཀྱང་ཡོད་རྒྱུ་མ་རེད། </a><a data-m="3532466" data-d="3059">དེ་དབང་བཞི་རུ་ངེས་དགོས་པའི་རྒྱུ་མཚན་དེ་གང་རེད་ཟེར་ན། </a><a data-m="3535525" data-d="2305">དབང་བསྐུར་ས་ཡི་རྟེན་འདི་གང་རེད་ཟེར་ན། </a><a data-m="3537830" data-d="3521">ངེད་ཚོ་ད་ལྟ། དལ་འབྱོར་བཅོ་བརྒྱད་ལྡན་པའི་མི་ལུས་རིན་པོ་ཆེ་འདི། </a><a data-m="3541351" data-d="1928">སྤྱིར་དུ་གླིང་གསུམ་པོ་ཐམས་ཅད་</a><a data-m="3543279" data-d="928">མི་ཡི་ལུས་རེད་དུས། </a><a data-m="3544207" data-d="3621">དེ་ནས་ཀྱང་འཛམ་བུ་གླིང་པ་ལས་ཀྱི་ས་པ་རེད་སོང་བ་དེ། </a><a data-m="3547828" data-d="3842">དེ་ས་ཆུ་མེ་རླུང་ནམ་མཁའ་ཡེ་ཤེས་ཀྱི་ཁམས་དེ་</a><a data-m="3551670" data-d="1344">ཁམས་རགས་པ་ཞིག་དང་། </a><a data-m="3553014" data-d="1578">ལས་ཀྱི་ས་པ་རེད་སོང་བའི་</a><a data-m="3554592" data-d="3772">གསང་སྔགས་རྡོ་རྗེ་ཐེག་པའི་ལམ་གྱི་རྟེན་ཐུན་མོང་མ་ཡིན་པར་གྱུར་བ་</a><a data-m="3558364" data-d="2092">འཛམ་བུ་གླིང་པ་འདི་ཡིན་རེད། </a><a data-m="3560456" data-d="2807">དེ་ལམ་གྱི་རྟེན་ཐུན་མོང་མ་ཡིན་པ་འདི་གང་རེད་ཟེར་ན་</a><a data-m="3563263" data-d="3173">ད་ལྟ་ངེད་ཚོ་གསང་སྔགས་རྡོ་རྗེ་ཐེག་པའི་དབང་དུ་བྱས་ན། </a><a data-m="3566436" data-d="2372">དེ་ནས་འདི་ལ་རྡོ་རྗེའི་ཕུང་པོ་ཟེར་</a><a data-m="3568808" data-d="1928">རྡོ་རྗེ་ཕུང་པོ་ཡིན་དུས། གང་རེད་ཟེར་ན། </a><a data-m="3570736" data-d="1910">རྒྱུ་མཚན་ཉིད་ཐེག་པའི་ལམ་དུ་ཡིན་ན། </a><a data-m="3572646" data-d="5057">ཟག་བཅས་སྡུག་བསྔལ་དང་ལྡན་པའི་མཚན་གཞི་སྤང་བྱ་རུ་འདོད་པ་དེ་ཉིད། གསང་སྔགས་རྡོ་རྗེ་ཐེག་པའི་ལམ་ནས། </a><a data-m="3577703" data-d="2341">ཕུང་པོ་ལྔ་རིགས་ལྔ། འབྱུང་བ་ལྔ་ཡུམ་ལྔ། </a><a data-m="3580044" data-d="3833">དབང་ཡུལ་སེམས་དཔའ་སེམས་མ། ཡན་ལག་ཁྲོ་བོ་ཁྲོ་མོའི་རང་བཞིན་དུ་སྒོམ་འགྲོ་དུས། </a><a data-m="3583877" data-d="2902">དེ་མ་དག་པའི་སྤང་བྱ་རུ་དབང་བསྐུར་ས་ཡི་རྟེན་རེད། </a><a data-m="3586779" data-d="3474">ཕུང་པོ་ལྔ་དེ་ཚུར་འཕྲོ་ས་ཡི་རྩ་བ་གང་ལས་བྱུང་ཟེར་ན། </a><a data-m="3590253" data-d="2125">དེ་གནས་པ་རྩ། གཡོ་བ་རླུང་། </a><a data-m="3592378" data-d="3030">བཀོད་པ་ཐིག་ལེ་བྱང་ཆུབ་སེམས་ཀྱི་རང་བཞིན་དེ་དང་། </a><a data-m="3595408" data-d="1511">འདི་རྩ་རླུང་ཐིག་ལེ་དེ། </a><a data-m="3596919" data-d="1624">ཁྱབ་བྱ་ཟེར་དུས། </a><a data-m="3598543" data-d="1703">ཁྱབ་བྱེད་གང་གིས་ཁྱབ་ཡོད་རེད་ཟེར་ན། </a><a data-m="3600246" data-d="2920">བརྟེན་པ་ཡེ་ཤེས་ཀྱིས་དེ་ཐམས་ཅད་ལ་ཁྱབ་བསྡད་ཡོད་རེད། </a><a data-m="3603166" data-d="1976">དེ་ཡེ་ཤེས་ཟེར་མཁན་འདི་གང་རེད་ཟེར་ན། </a><a data-m="3605142" data-d="1682">ཁ་སང་མདོ་ཡི་སྐབས་ནས་བཤད་པའི་</a><a data-m="3606824" data-d="2535">གཞི་བདེ་གཤེགས་སྙིང་པོ་ཡོད་ཟེར་མཁན་དེ་རེད་དུས། </a><a data-m="3609359" data-d="3100">དེའི་ཕྱིར་ན་དབང་བསྐུར་ས་ཡི་རྟེན་ལ་ཡང་། རྩ་དང་གཅིག །</a><a data-m="3612459" data-d="2202">རླུང་དང་གཉིས། ཐིག་ལེ་དང་གསུམ། </a><a data-m="3614661" data-d="1144">ཡེ་ཤེས་བཞི་ཡོད་རེད། </a><a data-m="3615805" data-d="3624">དེ་ཡེ་ཤེས་བཞི་པོ་དེ་ལ་ད་ལྟ་མ་དག་པའི་ལས་རླུང་གིས་</a><a data-m="3619429" data-d="1691">རྩ་དང་རླུང་དང་ཐིག་ལེ་དང་</a><a data-m="3621120" data-d="1732">ཡེ་ཤེས་དེ་ཉིད་ཕར་སྒྲིབ་བསྡད་ཡོད་རེད། </a><a data-m="3622852" data-d="3206">དེ་བསྒྲིབས་པ་བརྟེན་ནས་དེ་དབང་བསྐུར་འོང་དུས། དཔེར་ན། </a><a data-m="3626058" data-d="2850">དབང་གི་ནུས་པ་འདིས་སྒྲིབ་པ་འདི་ཕར་བསྐྲད། </a><a data-m="3628908" data-d="3253">དངོས་གནས་ཡེ་ཤེས་ཀྱི་ས་བོན་རྒྱུད་ལ་ཡོད་པ་འདི་ཚུར་</a><a data-m="3632161" data-d="3446">རྒྱུད་ལ་གསར་དུ་བླུག་འོང་བ་བཞིན་དུ་སད་པར་བྱེད་པའི་ཕྱིར་ན། </a><a data-m="3635607" data-d="3675">དེ་སྦྱང་རྒྱུ་དྲི་མ་ཡི་དབང་དུ་བྱས་ན་རྣམ་པ་བཞི་ཡོད་རེད། </a><a data-m="3639282" data-d="2618">དེ་འདི་རྣམ་པ་བཞི་པོ་ཡི་དྲི་མ་སྦྱངས་ཚར་དུས། </a><a data-m="3641900" data-d="3344">དག་པའི་ཞིང་ཁམས་ཏེ་དབྱིངས་ཀྱི་རང་བཞིན་མངོན་དུ་གྱུར་བ་ལས། ཟེར་</a><a data-m="3645244" data-d="2234">དེ་དོན་དམ་པ་དང་། </a><a data-m="3647478" data-d="3118">ཀུན་རྫོབ་ཀྱི་བདེན་པ་འདི་གཉིས་སྣང་ཚུལ་ངོ་མ་གནས་ཚུལ་དང་། </a><a data-m="3650596" data-d="1956">སྣང་ཚུལ་གཉིས་ཀ་ཡི་དབང་དུ་བྱེད་ན། </a><a data-m="3652552" data-d="2853">དག་པ་ཆེན་པོ་དང་མཉམ་པ་ཆེན་པོ་དེ་ཉིད་རེད་དུས། </a><a data-m="3655405" data-d="3867">དེ་མ་དག་པའི་གནས་སྐབས་ན་དག་པ་ཆེན་པོ་དང་མཉམ་པ་ཆེན་པོ་དེ། </a><a data-m="3659272" data-d="3496">ཐ་མལ་གྱི་ཕུང་ཁམས་བསྐྱེད་མཆེད་</a><a data-m="3662768" data-d="3481">སྣོད་བཅུད་རྒྱུད་གསུམ་གྱིས་</a><a data-m="3666249" data-d="917">ཕར་སྒྲིབ་བསྡད་ཡོད་རེད། </a><a data-m="3667166" data-d="2231">འདི་སྒྲིབ་པར་གྱུར་བ་འདི་ཕར་དག་ཚར་ན། </a><a data-m="3669397" data-d="1551">དེ་དག་པའི་ཞིང་ཁམས་རེད། </a><a data-m="3670948" data-d="2826">དེ་དག་པའི་ཞིང་ཁམས་མཐར་ཐུག་པ་འདི་སྒྲིབ་པ་བྲལ་སོང་ན། </a><a data-m="3673774" data-d="3152">དཔེར་ན། སྤྲིན་པ་ནམ་མཁའ་ལ་གཏན་ནས་མ་ཆགས་ན། </a><a data-m="3676926" data-d="1463">ཉི་ཟླ་འོད་གསལ་བ་དང་། </a><a data-m="3678389" data-d="2458">ནམ་མཁའ་ཡང་དྭངས་པ་རྒྱ་ཆེན་པོ་འོང་རྒྱུ་རེད་དུས། </a><a data-m="3680847" data-d="1105">དཔེ་དེ་ལྟར། </a><a data-m="3681952" data-d="3655">གོང་དུ་རྩ་རླུང་ཐིག་ལེ་ཡེ་ཤེས་ཀྱི་སྒྲིབ་པ་བཞི་འདི་རྦད་དག་ཚར་དུས། </a><a data-m="3685607" data-d="2065">ཆོས་ཀྱི་དབྱིངས་ཀྱི་རང་བཞིན་ཁོ་རང་</a><a data-m="3687672" data-d="2355">མཚན་ཉིད་ཡོན་ཏན། གནས་ཚུལ་དང་སྣང་ཚུལ་</a><a data-m="3690027" data-d="2095">གང་ཡོད་པ་དེ་མངོན་དུ་གྱུར་འོང་དུས། </a><a data-m="3692122" data-d="3388">མངོན་དུ་གྱུར་བ་དེ་ལ་མཐར་ཐུག་གི་དབང་བཞི་ཡི་འབྲས་བུ་འདི་ལའང་། </a><a data-m="3695510" data-d="1985">སྤྲུལ་སྐུ་དང་། ལོངས་སྐུ། </a><a data-m="3697495" data-d="3259">ཆོས་སྐུ། ངོ་བོ་ཉིད་སྐུ་བཞི་ཐོབ་པ་རེད་དུས། དེའི་ཕྱིར་ན། </a><a data-m="3700754" data-d="2289">མཐར་ཐུག་གི་འབྲས་བུ་དབང་དུ་བྱས་ན་བཞི་རེད། </a><a data-m="3703043" data-d="3978">དེ་ནས་འབྲས་བུ་འདི་ད་ལྟ་ནས་གཞི་གདོད་མའི་གནས་ལུགས་འདི་ལ་གནས་བསྡད་ཡོད་ལེ་རེད། </a><a data-m="3707021" data-d="2074">དེ་གློ་བུར་གྱི་སྒྲིབ་པས་བསྒྲིབས་སོང་བ་འདི། </a><a data-m="3709095" data-d="1326">དཔེར་ན། གོས་ཆུ་ལ་བཀྲུས་ན་</a><a data-m="3710421" data-d="2871">གོས་གསར་པ་ཆགས་ཀྱི་རེད། དྲི་མ་ཐམས་ཅད་དག་འགྲོ་ཡི་རེད། </a><a data-m="3713292" data-d="1729">དཔེ་དེ་ལྟ་བུ། འཁྲུད་བྱེད་དེ་</a><a data-m="3715021" data-d="1411">དབང་གི་ཡེ་ཤེས་དེ་རེད། </a><a data-m="3716432" data-d="2882">དེ་སྐུ་བཞི་སད་པར་བྱ་བའི་སླད་དུ། </a><a data-m="3719314" data-d="2582">དེ་ནས་ཐོག་མར་དབང་སྐུར་མཁན་གྱི་བླ་མ་དེའང་། </a><a data-m="3721896" data-d="2103">དཔེར་ན། བུམ་དབང་སྐུར་ན་བླ་མ་སྤྲུལ་སྐུ། </a><a data-m="3723999" data-d="1792">གསང་དབང་སྐུར་ན་བླ་མ་ལོངས་སྐུ། </a><a data-m="3725791" data-d="2049">ཤེར་དབང་སྐུར་ན་བླ་མ་ཆོས་སྐུ། </a><a data-m="3727840" data-d="4313">བཞི་པ་དབང་ཚིག་གི་དབང་སྐུར་ན་བླ་མ་ཡེ་ཤེས་རྡོ་རྗེའི་སྐུ་ཟེར། </a><a data-m="3732153" data-d="1938">དེ་སྐུ་བཞི་པོ་དེ་དག་ཐམས་ཅད་</a><a data-m="3734091" data-d="1761">རྒྱུད་ཐ་དད་པ་མ་རེད་དེ། </a><a data-m="3735852" data-d="2345">བླ་མ་དེ་དང་དེའི་སྐུར་བཞེངས་ནུས་པའི་</a><a data-m="3738197" data-d="2128">བླ་མ་མཚན་ཉིད་དང་ལྡན་པ་ཞིག་ཡོད་དགོས་རེད་མ་གཏོགས། </a><a data-m="3740325" data-d="2368">རང་གར་བུམ་པ་ལག་པ་ལ་ཐོགས་ཤེས་ཙམ་གྱིས་</a><a data-m="3742693" data-d="3272">གསང་སྔགས་རྡོ་རྗེ་ཐེག་པའི་དབང་སྒྲ་ཇི་བཞིན་དུ་བསྐུར་ཤེས་ཀྱི་མ་རེད་དུས། </a><a data-m="3745965" data-d="2609">དེའི་ཕྱིར་ན། བླ་མ་མཚན་ཉིད་དང་ལྡན་པ་དེའང་</a><a data-m="3748574" data-d="3223">སྐུ་བཞི་ཡི་ཚུལ་དུ་ངེས་པར་བྱ་བ། </a><a data-m="3751797" data-d="2081">དེ་ནས་དེའི་རྗེས་ནས་དབང་སྐུར་འོང་བ་</a><a data-m="3753878" data-d="2219">དེའི་ཕྱིར་ན། དེ་དབང་གི་དོན་ཟེར། </a><a data-m="3756097" data-d="1804">དབང་ཟེར་མཁན་འདི་གང་རེད་ཟེར་ན། </a><a data-m="3757901" data-d="1805">དཔེར་ན། འཇིག་རྟེན་སྲིད་ཀྱི་བྱ་བ་ནས་</a><a data-m="3759706" data-d="1127">གོ་ས་ཞིག་ཐོབ་ཡོད་ན། </a><a data-m="3760833" data-d="3124">དེ་ནས་དེ་ལ་གོ་ས་དེ་དང་མཐུན་པའི་དབང་ཆ་ཞིག་འོང་གི་རེད་བ། </a><a data-m="3763957" data-d="3397">དཔེ་དེ་བཞིན་དུ། བུམ་པའི་དབང་ཐོབ་ན་བསྐྱེད་རིམ་སྒོམ་པའི་དབང་ཆ་ཡོད་རེད། </a><a data-m="3767354" data-d="3809">དེ་ནས་གསང་བའི་དབང་ཐོབ་ན་རང་ལུས་ཐབས་ལྡན་གྱི་རྫོགས་རིམ་སྒོམ་པའི་དབང་ཆ། </a><a data-m="3771163" data-d="3046">ཤེས་རབ་ཡེ་ཤེས་ཀྱི་དབང་ཐོབ་ན་གཞན་ལུས་སྒོམ་པའི་དབང་ཆ་ཡོད། </a><a data-m="3774209" data-d="1552">དབང་བཞི་པ་ཐོབ་སོང་ན། </a><a data-m="3775761" data-d="4100">ཕྱག་རྒྱ་ཆེན་པོ་དང་། རྫོགས་པ་ཆེན་པོ་སྒོམ་པའི་དབང་ཆ་ཡོད་རྒྱུ་རེད་དུས། </a><a data-m="3779861" data-d="949">འདི་དབང་ཟེར་རེད། </a><a data-m="3780810" data-d="2367">དེ་དབང་དེ་ལ་དབང་རབ་ཅིག་ཐོབ་སོང་ན། </a><a data-m="3783177" data-d="1650">རྟོགས་གྲོལ་དུས་མཉམ་དུ་རེད་འགྲོ་དུས། </a><a data-m="3784827" data-d="2835">ཨིན་དྲ་བོ་དྷི་ལ་སོགས་པ་ལྟ་བུ་རེད་དུས་ཙ་ནས། </a><a data-m="3787662" data-d="2872">དབང་ཐོབ་པ་དང་གྲོལ་བ་དུས་མཉམ་དུ་འགྲོ་དུས་</a><a data-m="3790534" data-d="2722">དབང་ཆ་ཆེན་པོ་ཡོད་རྒྱུ་རེད། གང་བྱེད་ནའང་ཆོག་གི་རེད། </a><a data-m="3793256" data-d="1541">དེ་དབང་འབྲིང་ཞིག་ཐོབ་སོང་ན་</a><a data-m="3794797" data-d="3692">རང་རྒྱུད་དུ་སྐུ་བཞི་ཡི་ས་བོན་ཡོད་པའི་ནུས་པ་འདི་ཕར་སད། </a><a data-m="3798489" data-d="3060">རྩ་རླུང་ཐིག་ལེ་ཡེ་ཤེས་ཀྱི་སྒྲིབ་པ་ཕར་དག་འགྲོ་དུས། </a><a data-m="3801549" data-d="2091">དེ་དང་མཉམ་པ་ཡི་སྒོ་ནས་དབང་ཆ་ཞིག་དང་། </a><a data-m="3803640" data-d="2996">དབང་ཐ་མ་ཞིག་གིས་ཆུང་ཆུང་ཞིག་ཐོབ་སོང་ནའང་། </a><a data-m="3806636" data-d="1704">དཔེར་ན། བུམ་དབང་ཐོབ་སོང་ན་</a><a data-m="3808340" data-d="2834">བསྐྱེད་རིམ་ཡན་ལག་དང་བཅས་པའི་མན་ངག་རང་གིས་ལྟ། </a><a data-m="3811174" data-d="2897">སྒོམ། ག་ཚོད་ཉམས་སུ་བླངས་ན་དབང་ཆ་ཡོད་རེད། </a><a data-m="3814071" data-d="1964">གསང་དབང་ཐོབ་སོང་ན་དེ་བཞིན་དུ། </a><a data-m="3816035" data-d="1305">རང་ལུས་ཐབས་ལྡན་གྱི་ལམ། </a><a data-m="3817340" data-d="2049">ཤེར་དབང་ཐོབ་ན་གཞན་ལུས་ཕྱག་རྒྱའི་ལམ། </a><a data-m="3819389" data-d="2518">དབང་བཞི་པ་ཐོབ་ན་ཡེ་ཤེས་ཀྱི་ལམ་འདི་འཐོབ་ཀྱི་རེད། </a><a data-m="3821907" data-d="2013">དེ་ལྟ་བུའི་དབང་འདི་མ་ཐོབ་ན། </a><a data-m="3823920" data-d="4949">དཔེར་ན། ཐུན་མོང་གི་དཀྱིལ་འཁོར་ཕྱི་ནང་གི་འཇུག་པའི་ཆོས་དེ་དང་། བུམ་དབང་ཙམ་ཞིག་མ་ཐོབ་ན། </a><a data-m="3828869" data-d="3404">གསང་སྔགས་ཀྱི་རྒྱུད་ལུང་མན་ངག་མིག་གིས་ལྟ་བ་དབང་གི་མ་རེད་དུས། </a><a data-m="3832273" data-d="2162">མངོན་སུམ་དུ་ཐོས་བསམ་བྱེད་པ་ག་ལ་འོང་། </a><a data-m="3834435" data-d="2471">དེའི་ཕྱིར་ན། དབང་ཞིག་ཐོབ་ཚར་ནས་བཟུང་སྟེ། </a><a data-m="3836906" data-d="2512">གསང་སྔགས་རྒྱུད་སྡེ་དེ་ཐམས་ཅད་</a><a data-m="3839418" data-d="1556">བླ་མ་ལས་ཉན། </a><a data-m="3840974" data-d="1317">རང་གིས་ཐོས་བསམ་བྱེད། </a><a data-m="3842291" data-d="2319">ཉམས་ལེན་བྱེད་ཆོག་པའི་དབང་ཆ་ཐོབ་རྒྱུ་རེད། </a><a data-m="3844610" data-d="1893">དེ་ཐོབ་པར་གྱུར་བ་དེ་ལ་བརྟེན་ཏེ། </a><a data-m="3846503" data-d="1778">དཔེར་ན། ས་བོན་གྲུང་པོ་ཞིག་ཡོད་ན་</a><a data-m="3848281" data-d="1733">ཞིང་ས་ཡི་ནང་དུ་བཏབ་བཞག་ན། </a><a data-m="3850014" data-d="1491">ཡུན་རིང་པོ་མི་ཐོགས་པར་</a><a data-m="3851505" data-d="1664">འབྲས་བྲེ་གང་ཕར་བཏབ་ན། </a><a data-m="3853169" data-d="1765">ལོ་ཐོག་ཡག་པོ་ཞིག་སྨིན་ན། </a><a data-m="3854934" data-d="1714">བྲེ་བརྒྱ་ལ་ཚུར་སྨིན་འོང་རྒྱུ་རེད། </a><a data-m="3856648" data-d="2596">དཔེ་དེ་བཞིན་དུ། རང་གི་</a><a data-m="3859244" data-d="3292">དབང་གི་ནུས་པ་འདི་བདེ་གཤེགས་སྙིང་པོའི་ཡོན་ཏན་</a><a data-m="3862536" data-d="1325">ཚུར་མངོན་དུ་གྱུར་འོང་དུས། </a><a data-m="3863861" data-d="3671">གསང་སྔགས་རྡོ་རྗེ་ཐེག་པའི་ལམ་དང་འབྲས་བུའི་ཡོན་ཏན་ཐམས་ཅད་རང་ཤུགས་ཀྱིས་</a><a data-m="3867532" data-d="928">དབང་འོང་རྒྱུ་དང་། </a><a data-m="3868460" data-d="2402">གསང་སྔགས་རྡོ་རྗེ་ཐེག་པའི་རྒྱུད་ལུང་མན་ངག་དང་བཅས་པ། </a><a data-m="3870862" data-d="1457">བླ་མ་ལས་ཉན་པ། </a><a data-m="3872319" data-d="3600">རང་གིས་ཐོས་བསམ་སྒོམ་གསུམ་བྱེད་པ་དེ་ལ་དབང་འཐོབ་འགྲོ་རྒྱུ་རེད། </a><a data-m="3875919" data-d="1602">དབང་འཐོབ་ཟེར་མཁན་དེ་</a><a data-m="3877521" data-d="1919">མཐར་ཐུག་གི་དབང་ཐོབ་བྱར་བྱས་ན། </a><a data-m="3879440" data-d="2086">དེ་འདག་བྱ། ད་ལྟ་རྩ་རླུང་ཐིག་ལེ་</a><a data-m="3881526" data-d="6527">ཡེ་ཤེས་དང་བཅས་པའི་སྒྲིབ་པ་བཞི་ཕར་འདག་བྱ་དང་། འདག་བྱེད་བུམ་པ། གསང་བ། ཤེས་རབ་ཡེ་ཤེས། བཞི་པ་ཚིག་གི་དབང་བཞི་ཡི་</a><a data-m="3888053" data-d="2661">སྡོམ་པ་འདི་ཡིས། འདག་བྱེད་འདི་ངོ་འཕྲོད། </a><a data-m="3890714" data-d="1765">དག་འབྲས། འདི་ཉིད་ཀྱིས་རིམ་པ་བཞིན་དུ་</a><a data-m="3892479" data-d="2069">བསྐྱེད་རིམ། རང་ལུས། གཞན་ལུས། </a><a data-m="3894548" data-d="3395">ཕྱག་རྒྱ་ཆེན་པོའམ་རྫོགས་པ་ཆེན་པོའི་ལམ་སྒོམ་པ་ལ་དབང་འཐོབ། </a><a data-m="3897943" data-d="3360">དག་འབྲས། འདི་ཉིད་ཀྱིས་འབྲས་བུ་སྐུ་བཞི་ཡི་གོ་འཕང་མངོན་དུ་འགྱུར་</a><a data-m="3901303" data-d="4409">པས། འདིའི་མཚོན་བྱེད་དེ་མངོན་སུམ་དུ་ཉམས་མྱོང་སྒོམ་པ་ཡི་སྟེང་ནས་མ་སླེབས་ན། </a><a data-m="3905712" data-d="3487">ཐོས་པའི་སྒོ་ནས་བུམ་པའི་དབང་ཐོབ་ན། འདག་བྱ་འདག་བྱེད་འདི་རེད། </a><a data-m="3909199" data-d="2790">གསང་བའི་དབང་ཐོབ་ན་འདག་བྱ་འདག་བྱེད་འདི་རེད་བསམ། </a><a data-m="3911989" data-d="1437">ཡག་པོ་ཞིག་ངོ་ཤེས་སོང་ན། དེ་</a><a data-m="3913426" data-d="2938">སྔགས་སྡོམ་སྒྲ་ཇི་བཞིན་པ་ཞིག་དེ་དུས་སྐྱེ་ཡི་ཡོད་རེད། </a><a data-m="3916364" data-d="2376">དེ་མེད་ན་དེ་མ་རྩ་དཀྱིལ་འཁོར་མཐོང་བ་ཙམ་དང་། </a><a data-m="3918740" data-d="3279">བུམ་པའི་ཆུ་ཐོབ་པ་ཙམ་གྱིས་སྔགས་ཀྱི་དཀྱིལ་འཁོར་དུ་འཇུག་ཚར་རེད་དུས། </a><a data-m="3922019" data-d="1879">སྡོམ་པ་ཐོབ་པ་མིང་བཏགས་ཆོག་རེད་དེ། </a><a data-m="3923898" data-d="1253">སྒྲ་ཇི་བཞིན་པ་མ་རེད། </a><a data-m="3925151" data-d="2900">དེའི་ཕྱིར་ན། དེ་སྔགས་སྡོམ་སྒྲ་ཇི་བཞིན་པ་སྐྱེས་ཚར་ན། </a><a data-m="3928051" data-d="3410">ང་རིག་པ་འཛིན་པ་སྔགས་ཀྱི་སྡེ་སྣོད་དུ་དབང་ཐོབ་ཚར་ཡིན། </a><a data-m="3931461" data-d="1874">གསང་སྔགས་ཀྱི་རྒྱུད་ལུང་མན་ངག་ཐམས་ཅད་ལ་</a><a data-m="3933335" data-d="2078">ཐོས་བསམ་བྱེད་ཆོག་བསམ་པ་ཞིག་བྱེད། </a><a data-m="3935413" data-d="1681">ཐོས་བསམ་ཡག་པོ་ཞིག་གིས་</a><a data-m="3937094" data-d="2004">བསྐྱེད་རྫོགས་ཀྱི་ལམ་ལ་ངེས་ཤེས་རྙེད་འོངས་ན། </a><a data-m="3939098" data-d="1347">དེ་ནས་ཕར་སྒོམ་པ་དང་། </a><a data-m="3940445" data-d="2432">གཞན་ལ་རྒྱུད་འཆད་པ་ལ་སོགས་པ་ཐོབ་དུས། </a><a data-m="3942877" data-d="1505">དེ་མཐར་ཐུག་གི་དབང་དུ་བྱས་ན། </a><a data-m="3944382" data-d="1988">དེ་ཐོབ་ཚར་དུས་</a><a data-m="3946370" data-d="3054">རྡོ་རྗེ་རྒྱལ་པོའི་བཀའ་རབ་འབྱམས་ཀྱི་དབང་འདི་བསྐུར་དགོས་རེད། </a><a data-m="3949424" data-d="3136">ངེས་ཤེས་དང་ལྡན་པའི་སྒོ་ནས་དབང་བཞི་རྫོགས་པར་ཐོབ་པས། </a><a data-m="3952560" data-d="4084">དེ་ནས་དཔེར་ན་ད་སྔ་གཏན་ནས་དབང་ཐོབ་མ་མྱོང་བའི་གང་ཟག་ཅན་ཞིག་ཡིན་ན། </a><a data-m="3956644" data-d="1340">གསང་སྔགས་ཀྱི་རྒྱུད་སྡེ་ཆེན་པོ། </a><a data-m="3957984" data-d="1413">དཔེར་ན། རྙིང་མ་ལྟ་བུ་ཡིན་ནས་བཟུང་སྟེ། </a><a data-m="3959397" data-d="2518">སྒྱུ་འཕྲུལ་ཞི་བ་དང་ཁྲོ་བོ་ལྟ་བུ་དང་། </a><a data-m="3961915" data-d="2982">གསར་མ་ལྟ་བུ་ཡིན་ན་བདེ་མཆོག་དང་ཀྱེ་རྡོར་ལྟ་བུ་ཞིག་གི་</a><a data-m="3964897" data-d="2913">འདག་བྱ་འདག་བྱེད་ཐམས་ཅད་ཡག་པོ་ཞིག་ངོ་འཕྲོད་དེ། </a><a data-m="3967810" data-d="2565">དབང་བླ་མ་རང་ལ་མཚན་ཉིད་དང་ལྡན་པའི་བླ་མ། </a><a data-m="3970375" data-d="1920">ཡིད་ཆེས་ཀྱི་དད་པ་བཞག་ལོ་ས་ཞིག་ནས་</a><a data-m="3972295" data-d="3835">ཐོབ་སོང་ན། དེ་དབང་ཐམས་ཅད་ཀྱི་ཐོག་མ་རྒྱུ་ཡི་དབང་ཟེར་མཁན་དེ་རེད། </a><a data-m="3976130" data-d="2669">དེ་ཡིན་པའི་རྒྱུ་མཚན་གྱིས། ད་ལྟ་དཔེར་ན། </a><a data-m="3978799" data-d="2453">སྐྱེས་བུ་དམ་པ་རྣམས་ཀྱི་རྣམ་ཐར་ལའང་། </a><a data-m="3981252" data-d="3590">དེ་སོ་བྱང་སྔགས་གསུམ་གྱི་སྡོམ་པ་བཞེས་ཚུལ་གསུངས་དུས། སྔགས་ཀྱི་སྡོམ་པ་འདི་</a><a data-m="3984842" data-d="2375">ཐོག་མ་ཉིད་དུ། བླ་མ་རང་གི་རིགས་ཀྱི་བདག་པོ་</a><a data-m="3987217" data-d="2935">གང་ཡིན་པ་འདི་ལས། རྒྱུད་སྡེའི་དབང་ཐོབ་པ་འདི་བཞག་མཛད་འདུག་བ། </a><a data-m="3990152" data-d="1181">འདི་ཡི་ཕྱིར་ན། </a><a data-m="3991333" data-d="1352">དེ་རྒྱུ་ཡི་དབང་ཟེར་རེད། </a><a data-m="3992685" data-d="2366">དེ་ལྟ་བུའི་རྒྱུ་དབང་དེ་ཐོབ་ཚར་ན། </a><a data-m="3995051" data-d="2227">ཕྱིས་ཡང་བླ་མ་ལས་གསར་དུ་དབང་ཞིག་</a><a data-m="3997278" data-d="3141">སྔ་མ་རྒྱུ་དབང་ཞུ་སའི་བླ་མ་དེ་ལས། གསར་དུ་དབང་ཞིག་ཐོབ་ན་</a><a data-m="4000419" data-d="2234">དེ་ལམ་གྱི་དབང་ཟེར་རེད་མ་གཏོགས་པ་ཅན་ཞིག་གིས། </a><a data-m="4002653" data-d="932">རྒྱུ་དབང་མ་རེད། </a><a data-m="4003585" data-d="2558">ཅི་རེད་ཟེར་ན། རྒྱུ་དབང་སྔོན་ནས་ཐོབ་ཚར་སོང་རེད། </a><a data-m="4006143" data-d="973">ལམ་གྱི་དབང་རེད། </a><a data-m="4007116" data-d="1987">དེ་མ་ཡིན་པར་དཀྱིལ་འཁོར་ལ་བརྟེན་ཏེ་</a><a data-m="4009103" data-d="1720">བདག་འཇུག་ལེན་པ་ལྟ་བུ་ཞིག་ཡིན་ན་ཡང་། </a><a data-m="4010823" data-d="1195">དེ་ལམ་དབང་རེད། </a><a data-m="4012018" data-d="3233">དེ་དབང་གི་ཡེ་ཤེས་དེ་གོང་འཕེལ་བྱ་བའི་ཕྱིར་དུ། </a><a data-m="4015251" data-d="2623">དཔེར་ན། དབང་ཆེན་ལྟར་རྒྱས་པར་སྤྲོས་མ་ཐུབ་ནའང་། </a><a data-m="4017874" data-d="1914">དེ་བླ་མའི་རྣལ་འབྱོར་སྐབས་ལ་</a><a data-m="4019788" data-d="1398">བླ་མ་སྤྱི་བོའི་གཙུག་ཏུ་སྒོམ། </a><a data-m="4021186" data-d="4095">བླ་མའི་གནས་གསུམ་ནས། འོད་ཟེར་དཀར་དམར་མཐིང་གསུམ་གྱིས་དབང་བཞི་ལེན་པ་འདི་གའང་ལམ་དབང་རེད། </a><a data-m="4025281" data-d="1908">ལམ་དབང་ཟེར་དགོས་དོན་གང་རེད་ཟེར་ན། </a><a data-m="4027189" data-d="2077">དཔེར་ན། རྒྱུ་དབང་སྔོན་ནས་ཐོབ་ཚར་དུས། </a><a data-m="4029266" data-d="2112">ལམ་དབང་དེ་ཡང་ནས་ཡང་དུ་འཐོབ་དུས། </a><a data-m="4031378" data-d="2030">དེ་འདག་བྱ་སྒྲིབ་པ་བཞི་འདག་རྒྱུ་དང་། </a><a data-m="4033408" data-d="1913">འཐོབ་བྱ་དབང་བཞི་འཐོབ་རྒྱུ་དང་། </a><a data-m="4035321" data-d="2845">ལམ་བཞི་བསྒོམ་པ་ལ་དབང་ཆ་ཇེ་བཟང་དུ་འགྲོ་རྒྱུ་དང་། </a><a data-m="4038166" data-d="1913">སྐུ་བཞིའི་འབྲས་བུ་མངོན་དུ་འགྱུར་བ། </a><a data-m="4040079" data-d="2992">དཔེར་ན། མཆོད་རྟེན་ཞིག་ལ་སྐུ་དཀར་ལན་མང་པོ་ཞིག་གསོལ་བཞག་ན། </a><a data-m="4043071" data-d="1727">དཀར་མདངས་ཆེ་རུ་ཆེ་རུ་འགྲོ་ཡི་རེད། </a><a data-m="4044798" data-d="2303">དཔེ་དེ་བཞིན་དུ་དབང་མང་པོ་ཞིག་འཐོབ་བསྡད་ན། </a><a data-m="4047101" data-d="1367">སྒྲིབ་པ་ཕར་དག་རུ་འགྲོ། </a><a data-m="4048468" data-d="2104">དབང་རེ་ཐོབ་ན་བྱིན་རླབས་རེ་འཐོབ་ཀྱི་རེད། </a><a data-m="4050572" data-d="1168">དེ་ཐོབ་པ་ལ་དགོངས་ཏེ། </a><a data-m="4051740" data-d="2439">དེ་གུ་རུ་རིན་པོ་ཆེས། ལོ་རེ་བཞིན་དུ་དབང་བསྐུར་རེ་རེ་ཞུས༔ </a><a data-m="4054179" data-d="2042">ལོ་བརྒྱ་ལོན་ན་དབང་བརྒྱ་ཐོབ་པ་ཡིན༔ </a><a data-m="4056221" data-d="2864">ཕྱི་མ་དུད་འགྲོར་སྐྱེས་ཀྱང་དབང་ཆེན་སྐྱེ༔ གསུངས་པ་འདི་རེད་དུས། </a><a data-m="4059085" data-d="2390">དེའི་ཕྱིར་ན། དེ་ལ་ལམ་གྱི་དབང་ཟེར་རེད། </a><a data-m="4061475" data-d="2153">དེ་ནས་བདག་རྟེན་རང་ཉིད་གསང་སྔགས་ཀྱི་སྡོམ་པ་དང་</a><a data-m="4063628" data-d="1605">ལྡན་པའི་གང་ཟག་རང་ཉིད་ཀྱིས་</a><a data-m="4065233" data-d="2365">བདག་འཇུག་བླང་བ་ལ་སོགས་པ་ལམ་གྱི་དབང་། </a><a data-m="4067598" data-d="1565">དེ་འདི་ལམ་གྱི་དབང་འདི་དང་</a><a data-m="4069163" data-d="1863">རྒྱུ་ཡི་དབང་དེ་ཐོག་མ་མ་ཐོབ་ན། དེ་</a><a data-m="4071026" data-d="2816">གསང་སྔགས་རྡོ་རྗེ་ཐེག་པའི་ལམ་ལ་ཕོ་ཚོད་ཧམ་པ་དང་། </a><a data-m="4073842" data-d="1883">ཆོག་གི་རེད་བསམ་འཇུག་བཞག་ན། </a><a data-m="4075725" data-d="3007">སྒྲ་ཇི་བཞིན་དུ་ཡོན་ཏན་འདི་རྒྱུད་ལ་སྐྱེ་ཐུབ་ཀྱི་མ་རེད། </a><a data-m="4078732" data-d="2650">དཔེར་ན་རྗེ་བཙུན་མི་ལ་རས་པ་ཡིས། </a><a data-m="4081382" data-d="2509">བླ་མ་མར་པ་ལོ་ཙཱས་བཀའ་མ་བཀྲོལ། </a><a data-m="4083891" data-d="1603">རྔོག་ཆོས་སྐུ་རྡོ་རྗེ་རྩ་ནས་</a><a data-m="4085494" data-d="2819">གདམས་ངག་སྒོམ་དུས་ཉམས་རྟོགས་སྒྲ་ཇི་བཞིན་མ་སྐྱེས། གསུངས་འདུག་བ། </a><a data-m="4088313" data-d="2455">བླ་མའི་བཀའ་མ་ཁྲོལ་ན་དེ་ལྟ་བུ་འོང་རྒྱུ་རེད། </a><a data-m="4090768" data-d="4959">དེའི་ཕྱིར་ན། དེ་ལྟ་བུའི་དབང་བཞི་འདིའི་ས་བོན་འདི། དུས་རྟག་ཏུ་ཡང་ནས་ཡང་དུ་</a><a data-m="4095727" data-d="1069">འདག་པར་བྱེད་ན། </a><a data-m="4096796" data-d="1467">དེ་ཇེ་བཟང་དུ་འགྲོ་རྒྱུ་རེད། </a><a data-m="4098263" data-d="1589">ས་བོན་ཞིག་ས་ལ་ལྷུང་ཚར་ན་</a><a data-m="4099852" data-d="1538">དེ་ལ་ཆུ་ལུད་དྲོད་གཤེར། </a><a data-m="4101390" data-d="1152">ཉི་མ་ཚ་འོང་དུས། </a><a data-m="4102542" data-d="2075">ཆུ་རློན་གྱིས་ཕར་ཐེབས་པར་བྱེད། </a><a data-m="4104617" data-d="1505">དེ་ལ་དྲོད་གཤེར་སྦྱར། </a><a data-m="4106122" data-d="3030">ཡང་ཧ་ཅང་ཆུ་ཐེངས་གཉིས་རེ་གསུམ་རེ་བྱས་ན། </a><a data-m="4109152" data-d="2499">ལོ་ཏོག་ཇེ་བཟང་དུ་འགྲོ་བ་ལྟ་བུ་རེད་ཟེར། </a><a data-m="4111651" data-d="4143">དེ་ལྟ་བུའི་དབང་ཡང་ནས་ཡང་དུ་ཞུ་དགོས་པའི་རྒྱུ་མཚན་ཅི་རེད་ཟེར་ན། </a><a data-m="4115794" data-d="3310">གསང་སྔགས་རྡོ་རྗེ་ཐེག་པའི་ལམ་འདི་ཐམས་ཅད་མདོར་བསྡུས་བཞག་ན། </a><a data-m="4119104" data-d="2844">དབང་གི་ནང་དུ་མ་བསྡུས་པ་གཅིག་ཀྱང་ཡོད་མ་རེད། </a><a data-m="4121948" data-d="2203">དངོས་གཞི་ཡི་ལམ་བསྐྱེད་རྫོགས་རིམ་པར་སྒོམ་བཞག་དུས་ཀྱང་། </a><a data-m="4124151" data-d="6194">བསྐྱེད་རིམ་གཙོ་བོ་བསྒོམ་ན་བུམ་པའི་དབང་འདིའི་འདག་བྱ་འདག་བྱེད་དག་འབྲས་ཐམས་ཅད། འདི་ཡང་ནས་ཡང་དུ་བྱེད་བསྡད་ཀྱི་ཡོད་རེད། </a><a data-m="4130345" data-d="1713">དེ་རྫོགས་རིམ་གཙོ་བོ་བསྒོམས་ནས་བཟུང་སྟེ། </a><a data-m="4132058" data-d="3822">གསང་བའི་དབང་དེ་ནས་རང་ལུས་ཐབས་ལྡན་དང་། གཞན་ལུས་ཕྱག་རྒྱ། </a><a data-m="4135880" data-d="2881">དབང་བཞི་པོ་དེ་རིམ་པ་བཞིན་དུ་ཡར་གསོས་སྡོད་བསྡད་རེད། </a><a data-m="4138761" data-d="1942">དཔེར་ན། ད་ལྟ་ས་སྐྱ་པ་རྣམས་ཀྱིས། </a><a data-m="4140703" data-d="2294">ཀྱེ་རྡོ་རྗེ་གསུང་འོང་དུས། ལམ་དབང་ལེན་པ་དེ་</a><a data-m="4142997" data-d="3092">དབང་བཞི་ཡི་ནུས་པ་ཇེ་འཕེལ་དང་ཇེ་ཆེ་བྱེད་རྒྱུ་འདི་རེད། </a><a data-m="4146089" data-d="4068">དེའི་ཕྱིར་ན། གཞི་ཡི་དབང་ཟེར་མཁན་འདི། དབང་མཆོག་རང་ལ་གནས་པ་གཞི་ཡི་དབང་ཟེར། </a><a data-m="4150157" data-d="3365">གདོད་མའི་སྙིང་པོ་བདེ་གཤེགས་སྙིང་པོ་ཡེ་ནས་ངོ་བོ་ཡོད་པ་དེ་ལ། </a><a data-m="4153522" data-d="1815">དེ་བླ་མས་དབང་སྐུར་འོང་དུས་</a><a data-m="4155337" data-d="2562">རྒྱུ་དབང་ཟེར། ད་གཟོད་ཡོད་པ་འདི་གཞི་ཡི་དབང་རེད། </a><a data-m="4157899" data-d="2223">དེའི་སྟེང་དུ་བླ་མ་ལས་དབང་བླང་བའམ། </a><a data-m="4160122" data-d="2218">ཡང་ན་རང་གིས་བདག་ཉིད་འཇུག་པའམ། </a><a data-m="4162340" data-d="2143">བླ་མའི་རྣལ་འབྱོར་ཡང་ནས་ཡང་དུ་སྒོམ་བསྡད་ན་</a><a data-m="4164483" data-d="1095">དེ་ལམ་གྱི་དབང་རེད། </a><a data-m="4165578" data-d="3522">དེ་ནས་གཞི་ལམ་གྱི་དབང་གཉིས་པོ་འདི་ནུས་པ་ཡར་རྩལ་རྫོགས་འོང་དུས། </a><a data-m="4169100" data-d="1669">དཔེར་ན། </a><a data-m="4170769" data-d="1973">དངོས་པོ་ཟངས་ལྟ་བུ་ཞིག་ཡིན་ན། </a><a data-m="4172742" data-d="1531">གསེར་ལན་མ་གསུམ་ཙམ་བཏང་ན། </a><a data-m="4174273" data-d="1903">མདངས་ཇེ་བཟང་ཇེ་བཟང་དུ་འགྲོ་ཡི་རེད་བ། </a><a data-m="4176176" data-d="1244">དཔེ་དེ་ལྟ་བུ་ཞིག །</a><a data-m="4177420" data-d="1238">དེ་ནས་འབྲས་བུའི་དབང་ཟེར་དུས། </a><a data-m="4178658" data-d="4560">མཐར་ཐུག་ས་བཅུའི་རྒྱུན་མཐའ་ལ་གནས་པའི་བྱང་ཆུབ་སེམས་དཔའ་ཐམས་ཅད་ལ་</a><a data-m="4183218" data-d="2256">སངས་རྒྱས་ཐམས་ཅད་ཀྱིས། མདོ་ཡི་ལམ་ནས་</a><a data-m="4185474" data-d="3186">དབང་སྒྲ་ཇི་བཞིན་པ་མ་གསུངས། འོད་ཟེར་ཆེན་པོའི་དབང་གསུངས་རེད། </a><a data-m="4188660" data-d="1364">དེ་སྔགས་ཀྱི་ལམ་ནས་བཟུང་སྟེ། </a><a data-m="4190024" data-d="1973">སངས་རྒྱས་ལོངས་སྤྱོད་རྫོགས་པའི་སྐུ་དེས་</a><a data-m="4191997" data-d="4213">གསང་དབང་ཤེར་དབང་ཚིག་དབང་གསུམ་པོ་འདི་བསྐུར་ཏེ་མངོན་པར་བྱང་ཆུབ་པ་སྟེ། འབྲས་བུའི་དབང་རེད། </a><a data-m="4196210" data-d="2138">དེའི་ཕྱིར་ན། གཞི་ལམ་འབྲས་གསུམ་ཐམས་ཅད་</a><a data-m="4198348" data-d="1163">ག་ཚོད་བཤད་ནའང་། </a><a data-m="4199511" data-d="2435">དབང་ལས་གཏན་ནས་མ་འདྲ་བ་ཞིག་ཡོད་མ་རེད། </a><a data-m="4201946" data-d="2020">དེའི་ཕྱིར་ན། དབང་གིས་ཁོག་ཕུབ་ཚར། </a><a data-m="4203966" data-d="1870">དབང་སྒྲ་ཇི་བཞིན་དུ་ཤེས་ཚར་ན། </a><a data-m="4205836" data-d="2001">དེ་གསང་སྔགས་རྡོ་རྗེ་ཐེག་པའི་ལམ་འདི་</a><a data-m="4207837" data-d="3442">ཐམས་ཅད་ཇི་བཞིན་དུ་ཁོང་དུ་ཆུད་ཀྱི་རེད། </a><a data-m="4211279" data-d="1917">དེའི་ཕྱིར་ན། གསང་སྔགས་ལམ་གྱི་རྩ་བ། </a><a data-m="4213196" data-d="2547">དཔེར་ན། ལུས་ཀྱི་ནང་ནས་མིག་ལྟ་བུ་དང་། </a><a data-m="4215743" data-d="3482">རྗེ་བཙུན་མི་ལས། ཁྱོད་མགོ་བརྒྱའི་ནང་ནས་རང་མགོ་གཅེས། །གསུངས་ལེ་ལྟ་བུ་དེ་</a><a data-m="4219225" data-d="2417">དབང་རེད་དུས། དབང་ཁོ་ན་ཡི་སྒོ་ནས་</a><a data-m="4221642" data-d="1587">འདོན་དགོས་པ་དང་། </a><a data-m="4223229" data-d="1694">དེ་བསྐྱེད་རྫོགས་ཀྱི་རྣལ་འབྱོར་ཀྱང་</a><a data-m="4224923" data-d="1887">དབང་བཞིའི་ཡེ་ཤེས་གོང་དུ་བྱེད་</a><a data-m="4226810" data-d="3611">ཐབས་ལས་གཞན་མ་ཡིན་པ་སོགས་རྒྱུ་མཚན་བསམ་གྱིས་མི་ཁྱབ་པ་ཡོད་པ་དང་། </a><a data-m="4230421" data-d="1661">དེ་གནས་སྐབས་ཙམ་དུ་ཡིན་ནའང་། </a><a data-m="4232082" data-d="1739">དཔེར་ན། དཀྱིལ་འཁོར་མཐོང་བ་ཙམ་</a><a data-m="4233821" data-d="1824">གང་ཟག་དད་པ་ཅན་ཐམས་ཅད་</a><a data-m="4235645" data-d="2190">མཚམས་མེད་ལྔ་ལ་སོགས་པའི་སྒྲིབ་པ་དག་འགྲོ་བ། </a><a data-m="4237835" data-d="1752">ངན་སོང་གི་སྐྱེ་སྒོ་ཆོད་འགྲོ་བ། </a><a data-m="4239587" data-d="2303">དཀྱིལ་འཁོར་བཞེངས་པ་ལ་སོགས་པ་འདི་ལྟ་བུ་དང་། </a><a data-m="4241890" data-d="2344">ལྷ་སྐུ་འབྲི་བ་གཉིས་ཕན་ཡོན་མཉམ་མཉམ་ཡིན་རྒྱུ་རེད་དུས། </a><a data-m="4244234" data-d="1909">འདི་ལྟ་བུ་དགོས་པ་ཡོད་པ་གསུངས། </a><a data-m="4246143" data-d="3738">དེ་གསང་སྔགས་རྡོ་རྗེ་ཐེག་པའི་ལམ་སྒྲ་ཇི་བཞིན་དུ་ཉམས་སུ་ལེན་མི་ནུས་ཀྱང་། </a><a data-m="4249881" data-d="3331">གསང་སྔགས་ཀྱི་ལམ་ལ་མོས་པ་དང་ཡིད་ཆེས་ཡོད་པའི་གང་ཟག་ཡིན་ན། </a><a data-m="4253212" data-d="1668">དེ་དཀྱིལ་འཁོར་ཚུལ་བཞིན་དུ་བྱས་ཏེ། </a><a data-m="4254880" data-d="2856">དེ་ལས་དཀྱིལ་འཁོར་ཕྱི་འཇུག་ཙམ་ཞིག་བྱས་བཞག་ན། </a><a data-m="4257736" data-d="3534">དེ་ཁོ་རང་གིས་ཀྱང་གསང་སྔགས་ཀྱི་བསྟན་པའི་སྒོར་ཞུགས་སོང་བསམ་ཡིད་ཆེས། </a><a data-m="4261270" data-d="3002">དེ་ནས་རིམ་པ་བཞིན་དུ་སྐལ་ལྡན་དུ་འགྱུར་འགྲོ་གསུངས་ཡོད་པའི་རྒྱུ་མཚན་</a><a data-m="4264272" data-d="1834">དེ་ལྟ་བུ་རེད་དུས། དེའི་ཕྱིར་ན། </a><a data-m="4266106" data-d="1387">(སྒྲ་ཆད་)</a></p>
<img src="components/slides/slide_59.jpg" alt="slide 59">
<p><a data-m="4267493" data-d="3020">དེ་ནས། གཉིས་པ་གསང་སྔགས་རྡོ་རྗེ་ཐེག་པའི་ལམ་གྱི་རིམ་པ་</a></p>
</section></article>
</div>


<p id="dutsi-nyingpo-3" style="font-size: 26pt; color: brown;">སྒྲ་གསུམ་པའོ།</p>         
<audio id="hyperplayer3" style="position:relative; width:97%" src="https://d3ctxlq1ktw2nl.cloudfront.net/staging/2024-10-6/389326076-44100-2-18ee3b8b57965.m4a" type="audio/m4a" controlsList="nodownload" controls></audio>

          <div id="hypertranscript3" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>

<img src="components/slides/slide_59.jpg" alt="slide 59">
<p><a data-m="0" data-d="4900">དངོས་བསྟན་པ་དེ་ལ། མདོར་བསྟན་པ་དང་། རྒྱས་པར་བཤད་པ་གཉིས་ཡོད་པའི་ནང་ནས། </a><a data-m="4900" data-d="2500">དང་པོ་མདོར་བསྟན་པ་བཤད་པ། </a><a data-m="7400" data-d="6415">དེ་རྐྱེན་བསྐྱེད་དང་རྫོགས་པ་དང་། །མཐུན་གྲོགས་སྔགས་ཀྱི་འདུལ་བ་སྟེ། །སྤྱོད་པའི་ཉེ་རྒྱུས་མཚམས་སྦྱར་བས། །ཟུང་འཇུག་གོ་འཕང་ཚེ་འདིར་བརྙེས། །</a><a data-m="13815" data-d="1982">ཞེས་པ་ལ་སོགས་པ་སྨོས་པ་སྟེ། </a></p>
<img src="components/slides/slide_60.jpg" alt="slide 60">
<p><a data-m="15797" data-d="2926">གོང་དུ་བཤད་པ་དེ་ལྟ་བུ་དབང་གིས་རྒྱུད་སྨིན་ཟིན་ནས། </a><a data-m="18723" data-d="1613">ད་སྨིན་པ་འདི་ཡར་གྲོལ་བར་བྱེད་དུས། </a><a data-m="20336" data-d="3444">དཔེར་ན། ཞིང་སའི་ནང་ནས་ས་བོན་ལས་མྱུ་གུ་རྡོལ་འོང་ན། </a><a data-m="23780" data-d="4064">དེ་ལ་སེམས་ཅན་གཞན་གྱིས་བརླག་མི་འགྲོ་བའི་ཆེད་དུ་ར་བ་སྐོར་བ་དང་། </a><a data-m="27850" data-d="3198">རྐྱེན་ཆུ་ལུད་དྲོད་གཤེར་སྦྱར་བ་དང་། ཆར་ཆུ་དུས་སུ་འབབ་པར་བྱེད་ན། </a><a data-m="31048" data-d="2833">དེ་མྱུར་དུ་འབྲས་བུ་ཡག་པོ་སྨིན་འོང་རྒྱུ་རེད་དུས། </a><a data-m="33881" data-d="1425">དཔེ་དེ་ལྟ་བུའི་རིམ་པས་</a><a data-m="35306" data-d="3211">དེ་གསང་སྔགས་རྡོ་རྗེ་ཐེག་པའི་ལམ་ཡིན་ན། </a><a data-m="38517" data-d="3644">ཐུན་མོང་ཕྱི་ཡི་སྔོན་འགྲོ། ཐུན་མིན་ནང་གི་སྔོན་འགྲོ་ཡིས་དང་པོ་རྒྱུད་སྦྱངས། </a><a data-m="42161" data-d="3552">དེ་ནས་དེ་ཡི་རྗེས་སུ་བསྐྱེད་རིམ་བུམ་པའི་དབང་ཐོབ་ཚར་ནས་བཟུང་སྟེ། </a><a data-m="45713" data-d="2408">ཡི་དམ་ལྷག་པའི་ལྷ་གང་ཡིན་པ་དེ་ཡི་</a><a data-m="48121" data-d="1143">བསྐྱེད་རིམ་འདི་སྒོམ། </a><a data-m="49264" data-d="4578">དེ་ནས་གསང་བའི་དབང་ཐོབ་ཟིན་པའི་སྟོབས་ཀྱིས་ལྷག་པའི་ལྷ་དེ་ཡི་རྫོགས་རིམ་སྒོམ། </a><a data-m="53842" data-d="4293">དེ་རྫོགས་རིམ་ལ་ནུས་པ་ཐོབ་འོང་ན། ཤེས་རབ་ཡེ་ཤེས་ཀྱི་དབང་དང་མཐུན་པའི་གཞན་ལུས་བསྟེན། </a><a data-m="58135" data-d="4181">དེ་ལས་ཀྱང་ཁྱད་པར་དུ་འཕགས་པ་དབང་བཞི་པའི་ལམ་འདི་རྩེ་གཅིག་ཏུ་ཉམས་ལེན་བྱས་ན། </a><a data-m="62316" data-d="2367">དེ་བུམ་དབང་དེ་ཉིད་སྔོན་འགྲོ་ལྟ་བུ་རེད། </a><a data-m="64683" data-d="1318">གསང་དབང་དེ་དངོས་གཞི་རེད། </a><a data-m="66001" data-d="2954">ཡང་གསང་དབང་དེ་སྔོན་འགྲོ་ལྟ་བུ་རེད། </a><a data-m="68955" data-d="1320">ཤེར་དབང་དེ་དངོས་གཞི་རེད། </a><a data-m="70275" data-d="1865">ཤེར་དབང་དེ་སྔོན་འགྲོ་ལྟ་བུ་རེད། </a><a data-m="72140" data-d="3170">ཤེར་དབང་གི་ཡོན་ཏན་མཐར་ཕྱིན་པ་འབྲས་བུ་འདི་དབང་བཞི་པ་རེད་དུས། </a><a data-m="75310" data-d="1905">འདི་དབང་བཞི་པོ་དེ་དག་ཐམས་ཅད། </a><a data-m="77215" data-d="3500">དེ་ད་ལྟ་ངེད་ཚོ་ཐམས་ཅད་དབང་བཞི་པོ་དུས་གཅིག་ཏུ་ཐོབ་བསྡད་ཡོད་དུས་རེད་དུས། </a><a data-m="80715" data-d="5385">དེ་ནས་ལམ་བཞི་པོ་དེ་ཡང་ཤིང་རྟའི་འཁོར་ལོ་སྐོར་བ་བཞིན་དུ་བསྐྱེད་རིམ་ལ་མོས་པ་བརྟན་ན་བསྐྱེད་རིམ་བསྒོམ། རྫོགས་རིམ་དྲན་ན་རྫོགས་རིམ་བསྒོམ། བསྐྱེད་རྫོགས་ཟུང་འཇུག་གི་ལམ་ལ་ཡོད་དུས། རྐང་པ་གཉིས་ཡོད་པའི་མི་དེ་ཐག་རིང་པོ་འགྲོ་དགོས་ན་ལམ་སེང་སླེབ་འགྲོ་རྒྱུ་རེད་དུས། </a><a data-m="86100" data-d="3433">དཔེ་དེ་ལྟ་བུས། བསྐྱེད་རིམ་གྱིས་གཅིག་གི་གྲོགས་གཅིག་གིས་བྱེད་འོང་དུས། </a><a data-m="89533" data-d="3500">དེ་ནས་གསང་སྔགས་རྡོ་རྗེ་ཐེག་པའི་ལམ་གྱི་རིམ་པ་མཐར་ཕྱིན་འོང་རྒྱུ་རེད། </a><a data-m="93033" data-d="2805">དེ་ལམ་གྱི་རིམ་པ་དེ་རང་གིས་ཉམས་སུ་མ་བླངས་ནས་བཟུང་སྟེ། </a><a data-m="95838" data-d="2479">དབང་བཞི་ཡིས་སྒྲིབ་པ་བཞི་འདག་རྒྱུ་དང་། </a><a data-m="98317" data-d="2060">ལམ་བཞི་མངོན་དུ་འགྱུར་རྒྱུ་ཡོད་མ་རེད་དུས། </a><a data-m="100377" data-d="1671">དེའི་ཕྱིར་ན། རྒྱུད་སྦྱོང་དགོས་རེད། </a><a data-m="102048" data-d="3440">དེ་རྒྱུད་སྦྱོང་བར་བྱེད་པ་དེ་ལ་ཡང་། དཔེར་ན། དབང་བཞི་བསྐུར་ན། </a><a data-m="105488" data-d="6227">བུམ་པའི་དབང་འདི། གང་ལས་བསྐུར་དགོས་རེད་ཟེར་ན། རྡུལ་ཚོན་དང་གཅིག །རས་བྲིས་དང་གཉིས། ཚོམ་བུ་གསུམ་ལ་བརྟེན་ཏེ་བསྐུར་དགོས་རེད། </a><a data-m="111715" data-d="5625">གསང་བའི་དབང་འདི། རྡོ་རྗེ་སློབ་དཔོན་གྱི་སྐུ་ཡི་དཀྱིལ་འཁོར་དེ་ལས། ལུས་དཀྱིལ་གྱི་ལྷ་བཀོད་དེ། དེ་ལས་བསྐུར་དགོས་རེད། </a><a data-m="117340" data-d="4598">ཤེས་རབ་ཡེ་ཤེས་ཀྱི་དབང་དེ། མཚན་ཉིད་དང་ལྡན་པའི་ཆུ་སྐྱེས་ལ་བརྟེན་ཏེ་བསྐུར་དགོས་རེད། </a><a data-m="121938" data-d="4114">དབང་བཞི་པ་དེ། དེ་ཁོ་ན་ཉིད་ཀྱི་ཡེ་ཤེས་ཀྱི་ངོ་བོ་ལ་བརྟེན་དགོས་རེད་དུས། </a><a data-m="126052" data-d="2272">དེ་དཀྱིལ་འཁོར་བཞི་པོ་དེའི་ཞིང་ས་ལ། </a><a data-m="128324" data-d="3959">བརྟེན་པ་དབང་བཞིའི་ས་བོན་དེ་གདབ་ནས་དབང་བཞི་དེ། དཀྱིལ་འཁོར་ནང་དུ་བཞག །</a><a data-m="132283" data-d="3724">རྡོ་རྗེ་སློབ་དཔོན་གྱིས་ལྟ་དགོངས་ཏིང་ངེ་འཛིན་གྱི་ལམ་ནས་བྱིན་གྱིས་བརླབས་འོང་དུས། </a><a data-m="136007" data-d="2751">དེ་ནས་དབང་བཞི་ཡི་ནུས་པ་བྱིན་རླབས་དེ་གདོད་ནས་ཡོད་པ་རེད། </a><a data-m="138758" data-d="2154">ནུས་པ་བྱིན་རླབས་དེ། དེ་ནས་ཚུར་སྨིན་འོངས་ན་</a><a data-m="140912" data-d="3025">བདེ་གཤེགས་སྙིང་པོའི་ཡོན་ཏན་དེ། ལམ་སང་ཡར་སད་འོང་རྒྱུ་རེད་དུས། </a><a data-m="143937" data-d="3624">ས་བོན་གདབ་པ། དེ་ནས་རང་གི་རྒྱུད་ལ་ད་ལྟ་ཞུས་པ་བཞིན་དུ། </a><a data-m="147561" data-d="3088">རྩ་རླུང་ཐིག་ལེ་ཡེ་ཤེས་ཀྱི་རྟེན་ཡོད་པ་དེ། </a><a data-m="150649" data-d="5077">དབང་དང་། བསྐྱེད་རྫོགས་ཀྱི་ལམ་འདིས། གོང་ནས་གོང་དུ་འཕེལ་བར་བྱེད་པའི་རྐྱེན་ལས། </a><a data-m="155726" data-d="1828">དེ་བསྐྱེད་རིམ་ཟེར་ན་གང་རེད་ཟེར་ན། </a><a data-m="157554" data-d="3680">ད་ལྟ་ངེད་ཚོའི་ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན། </a><a data-m="161234" data-d="3924">རྒྱུད་ཉོན་མོངས་སྡུག་བསྔལ་དེ་ཐམས་ཅད། ཐ་མལ་གྱི་རང་བཞིན་དུ་སྣང་བསྡད་ཀྱི་འདུག་བ། </a><a data-m="165158" data-d="5390">འདི་ཐ་མལ་གྱི་སྣང་བ་ཕར་སྦྱང་བར་བྱ་བའི་ཆེད་དུ། ཕྱི་སྣོད་ཀྱི་འཇིག་རྟེན་འབྱུང་བ་ལྔ་དེ་ཡུམ་ལྔ། </a><a data-m="170548" data-d="3916">ནང་བཅུད་ཀྱི་སེམས་ཅན་ཐམས་ཅད་ཕུང་པོ་ལྔ་རིགས་ལྔའི་རང་བཞིན་གྱིས་བསྡུས་པ། </a><a data-m="174464" data-d="2875">འདིའི་རྒྱུད་ཀྱི་ཉོན་མོངས་པ་དུག་ལྔ་དེ་གའང་ཐབས་ཀྱིས་ཟིན་ན། </a><a data-m="177339" data-d="2878">ཡེ་ཤེས་ལྔའི་རང་བཞིན་དུ་བྱིན་གྱིས་བརླབ་པར་འགྱུར་བས་</a><a data-m="180217" data-d="1490">དེ་བསྐྱེད་པའི་རིམ་པ་དང་། </a><a data-m="181707" data-d="5941">དེ་བསྐྱེད་རིམ་དེ་ཉིད་ལའང་། སྐུ་བསྐྱེད་པའི་རིམ་པ། གསུང་བཟླས་པའི་རིམ་པ། ཐུགས་རྫོགས་རིམ་གྱི་རིམ་པ་རྡོ་རྗེ་གསུམ། </a><a data-m="187648" data-d="4006">བསྐྱེད་རིམ་ཁོ་ན་ལའང་། དེ་ཆོ་ག་ཡི་སྔོན་འགྲོ། དངོས་གཞི། རྗེས། </a><a data-m="191654" data-d="2793">དེ་ནས་བསྐྱེད་རིམ་ལ་དེ་རེ་རེ་བཞིན་དུ། </a><a data-m="194447" data-d="6078">རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པ་ལ་སོགས་པ་བསྐྱེད་རིམ་གྱི་འཁོར་ཡན་ལག་དང་བཅས་པ་ཡོད་རྒྱུ་རེད་དུས་</a><a data-m="200525" data-d="1281">དེ་ལྟ་བུ་བསྒོམས་ན། </a><a data-m="201806" data-d="4457">དེ་ལུས་ཀྱི་སྒྲིབ་པ་དེ་ཕར་དག་ནས། བུམ་པའི་དབང་གི་གྲུབ་མཐའ་དེ་མཐར་ཕྱིན་འོང་རྒྱུ་རེད། </a><a data-m="206263" data-d="2228">དེ་བུམ་པའི་དབང་གི་གྲུབ་མཐའ་མཐར་ཕྱིན་ཚར་དུས། </a><a data-m="208491" data-d="3623">བསྐྱེད་རིམ་འདི་ཡིས་མ་དག་པའི་ཕུང་ཁམས་སྐྱེ་མཆེད་སྣང་བ་འདི་སྦྱངས་ཚར་དུས། </a><a data-m="212114" data-d="2490">དག་པ་ཡེ་ཤེས་ཀྱི་རྩ་རླུང་ཐིག་ལེ་དེ། </a><a data-m="214604" data-d="4251">དག་པ་ལྷ་ཡི་སྐུ་གསུང་ཐུགས་རྡོ་རྗེའི་ངོ་བོ་རུ་སྨིན་པར་བྱེད་པ་དེ་རྫོགས་རིམ་རེད། </a><a data-m="218855" data-d="5196">གང་རེད་ཟེར་ན། དཔེར་ན། བསྐྱེད་རིམ་འདི་ཕྱི་ནས་དང་པོ་ལྷ་བཟོ་མཁས་པ་ཞིག་གིས་ཚོན་བཏང་བཞག་པ་ལྟ་བུ་རེད། </a><a data-m="224051" data-d="5725">དེའི་སྟེང་དུ་རྫོགས་རིམ་འདི་ཡང་ནས་ཡང་དུ་བསྒོམས་ན་གསེར་ལ་སོགས་པ་ཡིས་རིས་མོ་བྲིས། དེའི་སྟེང་དུ་བཀྲག་རྩི་བཏང་བཞག་ན། </a><a data-m="229776" data-d="1649">སྔར་ལས་ཀྱང་མདངས་འཚེར་འོང་གི་རེད་དུས། </a><a data-m="231425" data-d="2726">དཔེ་དེ་བཞིན་དུ། བསྐྱེད་རིམ་དེ་ལ་རྫོགས་རིམ་གྱིས་རྒྱས་ཐེབས་ན། </a><a data-m="234151" data-d="2344">ཡང་བསྐྱེད་རིམ་ལས་རྫོགས་རིམ་ལམ་མྱུར་གྱི་རེད། </a><a data-m="236495" data-d="2657">རྫོགས་རིམ་འདི་ཚུལ་བཞིན་དུ་བསྒོམ་ན་ཟབ་པ་</a><a data-m="239152" data-d="2433">རྫོགས་པའི་རིམ་པ་དེ་ཟབ་རྒྱུ་རེད། </a><a data-m="241585" data-d="3754">དེའི་ཕྱིར་ན། དབང་བསྐུར་བའི་དུས་ནའང་བསྐྱེད་རིམ་ཕྱི་དཀྱིལ་འཁོར་ལ་བརྟེན་དགོས་རྒྱུ་རེད། </a><a data-m="245339" data-d="1590">སྤྲོས་པ་བཅས་ཟེར་མཁན་དེ་རེད། </a><a data-m="246929" data-d="4605">དེ་རྫོགས་རིམ་གྱིས་དབང་ནང་རྡོ་རྗེའི་ཕུང་པོ་དང་ཡུམ་གྱི་དཀྱིལ་འཁོར་ལ་བརྟེན་དགོས་རྒྱུ་འདི། </a><a data-m="251534" data-d="2634">ཤིན་ཏུ་ཟབ་སོང་བའི་སྤྲོས་བཅས་ཀྱི་དཀྱིལ་འཁོར་མི་དགོས་པ་</a><a data-m="254168" data-d="2094">གདོད་ནས་ལྷུན་གྱིས་གྲུབ་པའི་དཀྱིལ་འཁོར་ཟེར། </a><a data-m="256262" data-d="3149">ཕུང་ཁམས་སྐྱེ་མཆེད་དེ་ཐམས་ཅད་དབང་བསྐུར་བའི་དཀྱིལ་འཁོར་རུ། དཔེར་ན། </a><a data-m="259411" data-d="2743">ཐིག་གདབ། རྡུལ་ཚོན་བཞེངས་བསྡད་པ་ལྟ་བུ་མ་རེད་དེ། </a><a data-m="262154" data-d="4548">ཕུང་ཁམས་སྐྱེ་མཆེད་ཀྱི་གནས་ཚུལ་དེ་ཤེས་ཚར་ན། ཡེ་ཤེས་ལྷ་ཡི་སྐུ་གསུང་ཐུགས་ཀྱི་རོལ་པ་རུ་</a><a data-m="266702" data-d="3744">ཡེ་ནས་རེད་བསྡད་ཡོད་པ་དེ་གསལ་འདེབས་པ་བྱེད་པ་དེ་རེད། </a><a data-m="270446" data-d="3472">དེ་རྫོགས་པའི་རིམ་པ་དེ་ལའང་མཚན་བཅས་དང་། མཚན་མེད་གཉིས་ཡོད་རེད། </a><a data-m="273918" data-d="2876">དེ་མཚན་བཅས་ཀྱི་རྫོགས་པའི་རིམ་པ་ཟེར་མཁན་དེ་གང་རེད་ཟེར་ན། </a><a data-m="276794" data-d="6902">ད་ལྟ་གསར་རྙིང་ཐམས་ཅད་ལ་ཡོངས་སུ་གྲགས་པ་ཡི་གཏུམ་མོ། སྒྱུ་ལུས། རྨི་ལམ། འོད་གསལ། བར་དོ། འཕོ་བ་འདི་</a><a data-m="283696" data-d="1436">མཚན་བཅས་ཀྱི་རྫོགས་རིམ་དེ་རེད། </a><a data-m="285132" data-d="3383">དེ་མཚན་མེད་ཀྱི་རྫོགས་རིམ། དཔེར་ན། དེ་</a><a data-m="288515" data-d="2175">གསར་རྙིང་ཐུན་མོང་གི་དབང་དུ་བཏང་ན། </a><a data-m="290690" data-d="3652">ཕྱག་རྒྱ་ཆེན་པོ་དང་། དེ་ནས་རྫོགས་པ་ཆེན་པོ་དབང་བཞི་པའི་ཡེ་ཤེས་ཟེར། </a><a data-m="294342" data-d="1776">དེ་ཐམས་ཅད་མཚན་མེད་ཀྱི་རྫོགས་རིམ་རེད། </a><a data-m="296118" data-d="3528">འདི་རྫོགས་པའི་རིམ་པ་ཡིན་ན། དཔེར་ན། ད་ལྟ་མཁས་པ་རྣམས་ཀྱི་གསུང་གྲོས་ལ། </a><a data-m="299646" data-d="5723">ཀུན་རྫོབ་ཀྱི་བདེན་པ་ལམ་དུ་བྱ་བ་བསྐྱེད་རིམ་ཡིན་དུས། བསྐྱེད་རིམ་འདི་བློ་ཡིས་བཏགས། རྣམ་རྟོག་གིས་ཕར་བཟོས་བཞག་པ་རེད། </a><a data-m="305369" data-d="1976">དེ་ཀུན་རྫོབ་ཀྱི་བདེན་པ་ལྟ་བུ་ཡིན་གསུངས་རེད། </a><a data-m="307345" data-d="2964">དོན་དམ་གྱི་བདེན་པ་ལམ་དུ་བྱེད་པ་རྫོགས་རིམ་ཡིན་ཟེར། </a><a data-m="310309" data-d="4117">དེ་རྡོ་རྗེའི་ཕུང་པོའི་གྲོང་ཁྱེར་འདི། རྩ་རླུང་ཐིག་ལེ་གདོད་ནས་དཀྱིལ་འཁོར་དུ་གནས་བསྡད་ཡོད་པའི་</a><a data-m="314426" data-d="3402">དོན་གྱི་གནས་ལུགས་འདི་ལམ་དུ་བྱེད་ཐུབ་ན། རྫོགས་པའི་རིམ་པ་ཡིན་ཟེར། </a><a data-m="317828" data-d="4263">དེ་ལྟ་བུའི་བསྐྱེད་རྫོགས་ཟུང་འཇུག་དེ་རྣལ་འབྱོར་པ་ཞིག་གིས་ཉམས་སུ་བླང་ན། </a><a data-m="322091" data-d="3300">དང་པོ་བསྐྱེད་རིམ་གྱི་སྒོ་ནས་རྫོགས་རིམ་འདི་གཞི་བཏིང་། </a><a data-m="325391" data-d="2799">གཞི་བཏིང་པ་དེའི་སྟེང་དུ་རྫོགས་རིམ་གྱིས་བོགས་འདོན། </a><a data-m="328190" data-d="5070">དེ་རྫོགས་རིམ་དེ་ཉིད་ལའང་མཚན་མེད་ཕྱག་རྒྱ་ཆེན་པོ་དང་། རྫོགས་པ་ཆེན་པོའི་ལམ་གྱིས་རྒྱས་ཤིག་ཐེབས་སོང་ན། </a><a data-m="333260" data-d="2232">དཔེར་ན་ཆུ་ལུད་དྲོད་གཤེར་ལ་སོགས་པ་དང་</a><a data-m="335492" data-d="2671">ཆོས་མཚུངས་པ་ལམ་བསྐྱེད་རྫོགས་རིམ་པ་གཉིས་དང་། </a></p>
<img src="components/slides/slide_61.jpg" alt="slide 61">
<p><a data-m="338163" data-d="4974">དེ་ནས་མྱུ་གུ་ཡར་སྐྱེ་འོང་རྒྱུ་དེ་ལ་ར་བ་བསྐོར་བ་དང་། </a><a data-m="343137" data-d="4212">སྲུང་བ་ལ་སོགས་པ་བྱེད་ན། མྱུ་གུ་དང་མེ་ཏོག་ལ་སོགས་པ་འཐོན་རིམ་བཞིན་དུ་</a><a data-m="347349" data-d="4519">སོ་སོའི་མི་མཐུན་པའི་ཕྱོགས་ཐམས་ཅད་སྲུང་བར་འགྱུར་བ། མཐུན་ཕྱོགས་དང་ཆོས་མཚུངས་པའི་</a><a data-m="351868" data-d="3334">ལམ་གྱི་གྲོགས་སུ་གྱུར་བ་དེ་ལ། དེ་གྲོགས་དམ་ཚིག་ཟེར་རེད། </a><a data-m="355202" data-d="1990">ད་ལྟ་དཔེར་ན། ཐོབ་པ་དབང་དེ་</a><a data-m="357192" data-d="2877">གསང་སྔགས་ཀྱི་སྡོམ་པ་ཐོབ་རྒྱུ་དེ་གང་ལས་ཐོབ་རེད་ཟེར་ན། </a><a data-m="360069" data-d="1345">དཀྱིལ་འཁོར་ལས་ཐོབ་རེད། </a><a data-m="361414" data-d="5055">དབང་རང་ཐོབ་ཚར་དུས། དབང་འདི་མི་ཉམས་པར་སྲོག་འཛིན་པར་བྱེད་པ་འདི་གང་རེད་ཟེར་ན་དམ་ཚིག་རེད། </a><a data-m="366469" data-d="2290">དམ་ཚིག་འདི་ཚུལ་བཞིན་དུ་བསྲུང་ཐུབ་ན། </a><a data-m="368759" data-d="2355">གང་ཟག་གིས་བསྐྱེད་རྫོགས་ལམ་ལ་མ་བསྒོམས་ནའང་</a><a data-m="371114" data-d="1586">བླ་མ་སངས་རྒྱས་སུ་མཐོང་། </a><a data-m="372700" data-d="2987">གསང་སྔགས་རྡོ་རྗེ་ཐེག་པའི་ལམ་འདི་ཟབ་པོ་ཞིག་ཡིན་བསམས། </a><a data-m="375687" data-d="2810">རྩ་བ་ཡན་ལག་གི་དམ་ཚིག་མ་ཉམས་པ་ཚུལ་བཞིན་དུ་བསྲུངས། </a><a data-m="378497" data-d="3067">ཡག་པོ་ཞིག་བྱས་ན། དེ་སྐྱེ་བ་གསུམ་ཕན་ཆད་མི་རྒྱུད་པར་</a><a data-m="381564" data-d="4236">གྲོལ་འགྲོ་རྒྱུ། སངས་རྒྱས་རྡོ་རྗེ་འཆང་ཁོང་གིས། དེ་ཡང་ནས་ཡང་དུ་ཞལ་བཞེད་ཡོད་རྒྱུ་རེད་དུས། </a><a data-m="385800" data-d="2381">དེའི་ཕྱིར་ན། དབང་གི་སྲོག་འདི་དམ་ཚིག་རེད། </a><a data-m="388181" data-d="1490">དམ་ཚིག་དེ་དག་ལའང་</a><a data-m="389671" data-d="2998">སོ་ཐར་དང་བྱང་སེམས་གཉིས་ཀྱི་བསླབ་པ་དང་མི་འདྲ་བ། </a><a data-m="392669" data-d="4551">སོ་སོ་སྐྱེ་བོའི་ཀུན་རྟོག་གི་གྲངས་དང་མཉམ་པའི་དམ་ཚིག་ས་མ་ཡ་འབུམ་སྡེ་ཟེར་མཁན་ཡོད་རེད། </a><a data-m="397220" data-d="2445">རྣམ་གྲངས་བསམ་གྱིས་མི་ཁྱབ་པ་ཡོད་རེད་དེ། ཡོད་ནའང་། </a><a data-m="399665" data-d="2108">དེ་ཐམས་ཅད་ཀྱི་སྙིང་པོ་གང་རེད་ཟེར་ན། </a><a data-m="401773" data-d="3984">སྣང་བ་ལྷ། སྒྲ་གྲགས་སྔགས། དྲན་རྟོག་ཐུགས་ཀྱི་ཡེ་ཤེས་སུ་ལམ་དུ་ཁྱེར་སོང་ན། </a><a data-m="405757" data-d="4310">དམ་ཚིག་ཐམས་ཅད་བླ་མའི་སྐུ་གསུང་ཐུགས་རྡོ་རྗེ་གསུམ་དུ་མ་བསྡུས་པ་གཅིག་ཀྱང་ཡོད་མ་རེད། </a><a data-m="410067" data-d="4846">དེ་བླ་མའི་སྐུ་གསུང་ཐུགས་རྡོ་རྗེ་གསུམ་གྱིས་སྣང་གྲགས་རིག་པ་ལ་རྒྱས་ཐེབས་བསྡད་ཡོད་བསམ་པ་ཞིག་གིས་</a><a data-m="414913" data-d="3029">དག་སྣང་ལམ་དུ་བྱས་ཏེ། དངོས་སུ་མཐོང་བ་ལྟར་དུ་སྒོམ་མ་ཐུབ། </a><a data-m="417942" data-d="2018">སྒྲ་གྲགས་སྔགས་སུ་ངོ་མ་ཤེས་ནའང་། </a><a data-m="419960" data-d="3759">ད་སྣང་གྲགས་རིག་གསུམ་ཐམས་ཅད་བླ་མའི་སྐུ་གསུང་ཐུགས་ཀྱི་ངོ་བོ་ཡིན་བསམ་ན། </a><a data-m="423719" data-d="4649">གསང་སྔགས་རྡོ་རྗེ་ཐེག་པའི་ལམ་དེ་དག་སྣང་ལམ་དུ་བྱེད་པ་ཟེར་རེད། འདིས་ཆོག་གི་རེད་གསུང་གི་འདུག །</a><a data-m="428368" data-d="5261">དེ་དམ་ཚིག་ཉམས་ཆག་ཐམས་ཅད་སྦྱོང་བར་བྱེད་པ་ལའང་། སོ་ཐར་དང་བྱང་སེམས་གཉིས་དང་འདྲ་ཡི་མ་རེད། </a><a data-m="433638" data-d="2619">གསང་སྔགས་རྡོ་རྗེ་ཐེག་པ་ཐབས་ཟབ་སོང་བ་ཡིས། </a><a data-m="436257" data-d="5024">གང་ཟག་རང་རང་གིས་དམ་ཚིག་ཉམས་ཆག་ཐམས་ཅད་ཡར་གསོ་ཐུབ་ཀྱི་རེད། </a><a data-m="441281" data-d="4452">སྔགས་ཀྱི་སྡོམ་པ་ཉམས་ན་བླ་མ་དང་ཆོས་ལ་གཏན་ནས་ལོག་ལྟ་འདྲ་སྐྱེས་སོང་ན་མ་གཏོགས། </a><a data-m="445733" data-d="1760">རང་གིས་གསོ་མི་ཐུབ་པ་ཡོད་མ་རེད། </a><a data-m="447493" data-d="3085">དེ་གསོ་བར་བྱེད་པ་དེ་ལའང་། དཀའ་ལས་ཆེན་པོ་དགོས་མ་རེད། </a><a data-m="450578" data-d="4673">དེ་གསར་རྙིང་ཐམས་ཅད་རྡོར་སེམས་སྒོམ་བཟླས་ཡོད་པ་འདི་ཡིས། རྡོ་རྗེ་སེམས་དཔའི་སྒོམ་བཟླས་བྱས་ཏེ། </a><a data-m="455251" data-d="2805">དེ་ཉིན་རེ་བཞིན་དུ་དམ་ཚིག་ཉམས་ཆག །རབ་ཀྱིས་ཡིན་ན་</a><a data-m="458056" data-d="1939">ཉིན་ལན་གསུམ། མཚན་ལན་གསུམ། </a><a data-m="459995" data-d="6514">དེ་ལྟར་མ་བྱུང་ནའང་། ཉི་མ་རེ་རེ་བཞིན་དུ་རྡོ་རྗེ་སེམས་དཔའི་སྒོམ་བཟླས་འདི་ཡིས་ཡི་གེ་བརྒྱ་པ་བརྒྱ་དང་རྩ་བརྒྱད་རེ་མ་ཆག་པར་བཟླས། </a><a data-m="466509" data-d="2042">བདུད་རྩི་འབེབ་སྦྱོང་གི་དམིགས་པ་བྱས་ན་</a><a data-m="468551" data-d="2801">གསང་སྔགས་རྡོ་རྗེ་ཐེག་པའི་ལམ་གྱི་གསོ་སྦྱོང་འདི་རེད། </a><a data-m="471352" data-d="2236">དེ་དམ་ཚིག་ཉམས་ཆག་དག་སོང་ན། </a><a data-m="473588" data-d="3668">དེ་ནས་ཡོན་ཏན་དེ་རྒྱུད་ལ་སྐྱེ་མི་འོང་བའི་ཐབས་ཡོད་རྒྱུ་མ་རེད་དུས། </a><a data-m="477256" data-d="1993">དེའི་ཕྱིར་ན། དེ་རེད་མ་གཏོགས། དེ་</a><a data-m="479249" data-d="2989">སྔགས་ཀྱི་ལམ་ལ་དབྱེ་བ་ཕྱེ་ན། རྩ་ལྟུང་བཅུ་བཞི་ཟེར་རྒྱུ་དང་། </a><a data-m="482238" data-d="2189">ཡན་ལག་སྦོམ་པོ་བརྒྱད་ལ་སོགས་པ་ཡོད་རེད་དེ། </a><a data-m="484427" data-d="2922">དེ་ཐམས་ཅད་ཚུལ་བཞིན་དུ་སྲུང་བར་བྱེད་པ་ཡག་པོ་རེད་དེ། </a><a data-m="487349" data-d="4186">གསོ་སྦྱོང་གི་ཐབས་འདི་ནི། ཡི་གེ་བརྒྱ་པ་དེ་ཁོ་ནར་བརྟེན་དགོས་རྒྱུ་རེད་དུས། </a><a data-m="491535" data-d="4032">དེའི་ཕྱིར་ན། དེ་ནས་སྔགས་ཀྱི་འདུལ་བ་སྟེ་དམ་ཚིག་དང་སྡོམ་པའི་ཀུན་སྤྱོད་</a><a data-m="495567" data-d="1877">ཚུལ་བཞིན་དུ་བྱས་པས་རྣམ་པར་དག །</a><a data-m="497444" data-d="4860">དེ་ནས་དཔེར་ན། དང་པོ་དབང་ཚུལ་བཞིན་དུ་བླ་མ་མཚན་ཉིད་དང་ལྡན་པ་ཞིག་ལས་ཐོབ། </a><a data-m="502304" data-d="1986">དེ་ནས་བསྐྱེད་རྫོགས་ཀྱི་ལམ་ལ་བརྩོན། </a><a data-m="504290" data-d="2973">དམ་ཚིག་ཉམས་ཆག་མ་བྱུང་བ་ཞིག་གིས་བཤགས་སྦྱོང་ཡག་པོ་བྱས། </a><a data-m="507263" data-d="4455">དམ་ཚིག་ཚུལ་བཞིན་དུ་བསྲུངས་ན། དེ་ནས་གྲོལ་མི་འགྲོ་བའི་ཐབས་གཏན་ནས་ཡོད་རྒྱུ་མ་རེད། </a><a data-m="511718" data-d="3746">མེད་པ་ཅི་རེད་ཟེར་ན། རྫོགས་པའི་སངས་རྒྱས་བཅོམ་ལྡན་འདས་ཐམས་ཅད་མཁྱེན་པ་</a><a data-m="515464" data-d="2371">གདུལ་བྱ་སེམས་ཅན་རྣམས་ལམ་ག་ནས་སོང་ན་</a><a data-m="517835" data-d="2074">སངས་རྒྱས་གོ་འཕང་ཐག་ཉེ་ཡི་འདུག །</a><a data-m="519909" data-d="1884">བསྐྱེད་རྫོགས་ག་འདྲ་བསྒོམ་ན་ཟབ་ཀྱི་འདུག །</a><a data-m="521793" data-d="1537">དེ་ཐམས་ཅད་དཔེར་ན། </a><a data-m="523330" data-d="2166">ཟས་ཀྱི་ནང་ནས་ཟས་གང་ཞིམ་གྱི་འདུག །</a><a data-m="525496" data-d="3127">ཕྱོགས་གཅིག་ཏུ་འདུས་བཞག་པ་ལྟ་བུ་འདི་གསང་སྔགས་རྡོ་རྗེ་ཐེག་པ་རེད་དུས། </a><a data-m="528623" data-d="4655">དེའི་ཕྱིར་ན། རྡོ་རྗེ་ཐེག་པ་ནི་ཐབས་ལས་ཀྱང་ཐབས་ཁྱད་པར་དུ་གྱུར་བ་དེ་རེད་དུས། </a><a data-m="533278" data-d="3852">དེ་ལྟ་བུ་ཡི་ཐབས་སུ་གྱུར་བ་འདི་ཡི་དབང་དུ་བྱས་ནས། དེ་ཚུལ་བཞིན་</a><a data-m="537130" data-d="1775">རྡོ་རྗེ་ཐེག་པའི་ལམ་ཉམས་སུ་ལེན། </a><a data-m="538905" data-d="4875">རྡོ་རྗེ་ཐེག་པའི་ལམ་ཉམས་སུ་ལེན་པ་དེ་ལ། གོང་དུ་བཤད་པ་ཡི་བསྐྱེད་རིམ་དང་རྫོགས་རིམ་</a><a data-m="543780" data-d="4219">ཟེར་བསྡད་རྒྱུ་དེ་ཐམས་ཅད་རྡོ་རྗེ་ཐེག་པའི་ལྟ་བ་དང་སྒོམ་པ་གཉིས་རེད། </a><a data-m="547999" data-d="2449">ལྟ་སྒོམ་དེ་གཉིས་བོགས་འདོན་པར་བྱ་བའི་ཕྱིར་དུ། </a><a data-m="550448" data-d="4549">སྤྱོད་པའི་རིམ་པ་ལ། དཔེར་ན། ལས་དང་པོ་པའི་སྐབས་སུ་ལ། ཀུན་ཏུ་བཟང་པོའི་སྤྱོད་པ་ཟེར་མཁན་དང་། </a><a data-m="554997" data-d="2297">དེ་ནས་གྲོལ་ལམ་བག་ཡོད་ཀྱི་སྤྱོད་པ་དང་། </a><a data-m="557294" data-d="3798">ཐབས་ལམ་ཉེ་རྒྱུའི་སྤྱོད་པ་ཟེར། སྤྱོད་པ་རིམ་པ་བཞིན་དུ་འོང་གི་རེད། </a><a data-m="561092" data-d="2992">དེའི་ཕྱིར་ན། ལས་དང་པོ་པས་རྣལ་འབྱོར་པའི་སྤྱོད་པ་མི་བྱ། </a><a data-m="564084" data-d="3702">རྣལ་འབྱོར་པས་གྲུབ་པ་ཐོབ་པའི་སྤྱོད་པ་མི་བྱ་གསུངས། དེ་འདྲ་བྱས་དུས། </a><a data-m="567786" data-d="2156">དུས་ཀྱི་འཁོར་ལོ་རྒྱུད་སྡེ་ལས་གསུངས་ཡོད་པ་ལྟར་དུ། </a><a data-m="569942" data-d="2987">ལས་དང་པོ་པ་རྣམས་ཀྱིས་གྲོལ་ལམ་བག་ཡོད་ཀྱི་སྤྱོད་པ་བྱེད། </a><a data-m="572929" data-d="4631">དེ་ནས་བསྐྱེད་རྫོགས་ཀྱི་གདེང་དང་ལྡན་འོངས་ན། ཉེ་རྒྱུ་ཡི་སྤྱོད་པ་ལ་བརྟེན་ནས་མཚམས་སྦྱར་འོངས་ན་</a><a data-m="577560" data-d="1757">རྫོགས་རིམ་ལ་བོགས་འབྱུང་། </a><a data-m="579317" data-d="2888">ཟུང་འཇུག་གི་གོ་འཕང་མྱུར་དུ་བརྙེས་འགྲོ་རྒྱུ་རེད་དུས། </a><a data-m="582205" data-d="849">མཚམས་སྦྱར་བས། </a><a data-m="583054" data-d="3961">དེ་ནས་སློབ་པའི་ལམ་ནི། གསང་སྔགས་རྡོ་རྗེ་ཐེག་པའི་ལམ་ནས། </a><a data-m="587015" data-d="2295">མཆོག་གི་དངོས་གྲུབ་དང་། ཐུན་མོང་གི་དངོས་གྲུབ། </a><a data-m="589310" data-d="2989">མི་སློབ་པའི་ལམ་ཟུང་འཇུག་རྡོ་རྗེ་འཆང་གི་གོ་འཕང་ཚེ་འདིར་</a><a data-m="592299" data-d="2179">མི་སྐྱེ་བའི་ཐབས་མེད་པ་དེ་ནི། </a><a data-m="594478" data-d="2657">དཔེར་ན། སྔགས་ཀྱིས་བཏབ་པའི་ལོ་ཏོག་འདི། </a><a data-m="597135" data-d="1980">སྔགས་ནུས་པ་ཅན་ཞིག་གིས་བཏབ་ན། </a><a data-m="599115" data-d="2163">ཉི་མ་གཅིག་ལ་ཞིང་ས་སློང་བ་ཙམ་གྱིས་</a><a data-m="601278" data-d="2334">ལོ་ཏོག་མཚན་ཉིད་དང་ལྡན་པ་སྐྱེས་ཏེ། </a><a data-m="603612" data-d="2827">བཟའ་བཏུང་དང་ལོངས་སྤྱོད་པ་སྨིན་དུ་རུང་བ་བཞིན་དུ་ཡིན་པས་</a></p>
<img src="components/slides/slide_62.jpg" alt="slide 62">
<p><a data-m="606439" data-d="3675">ཤིན་ཏུ་གལ་ཆེ་བ་ཡིན་ཏེ། དེ་སྐད་དུ་འཇམ་མགོན་ས་སྐྱ་པཎྜི་ཏས། </a><a data-m="610114" data-d="2821">སྔགས་ཀྱིས་བཏབ་པའི་ལོ་ཏོག་ནི། །ཉི་མ་གཅིག་ལས་འབྲས་བུ་སྨིན། །</a><a data-m="612935" data-d="1699">རྡོ་རྗེ་ཐེག་པའི་གནད་ཤེས་ན། །</a><a data-m="614634" data-d="2701">ཚེ་འདི་ཉིད་ལ་རྫོགས་འཚང་རྒྱ། །གསུངས་རྒྱུ་འདི་རེད་དུས། </a><a data-m="617335" data-d="2670">དེ་གསང་སྔགས་རྡོ་རྗེ་ཐེག་པའི་ལམ་གྱི་གནད་འདི་ཤེས་ན་</a><a data-m="620005" data-d="2253">དེ་ལྟ་བུ་ཞིག་ཡིན། ཅེས་བསྟན་པ་ཡིན་ཟེར། </a></p>
<img src="components/slides/slide_63.jpg" alt="slide 63">
<p><a data-m="622258" data-d="2291">གཉིས་པ་རྒྱས་པར་བཤད་པ་ལ་གསུམ་ལས། </a><a data-m="624549" data-d="3046">གཞི་ལྟ་བས་ཐག་བཅད་པ། ལམ་སྒོམ་པས་ཉམས་སུ་ལེན་པ། </a><a data-m="627595" data-d="3064">འབྲས་བུ་ཇི་ལྟར་འགྲུབ་པའི་ཚུལ་དང་རྣམ་པ་གསུམ་ཡོད་པ་ལས། </a><a data-m="630659" data-d="4722">དང་པོ་གཞི་ལྟ་བས་ཐག་གཅོད་པར་བྱེད་པ་དེ་རེད་དུས། </a><a data-m="635381" data-d="3845">དེ་ནི། སྤྲོས་པའི་མཐའ་དང་མི་མཛའ་བའི་། །</a><a data-m="639226" data-d="1538">སྟོང་ཉིད་རྟོགས་བྱེད་ཚད་མའི་བློ། །</a><a data-m="640764" data-d="1656">བདེ་ཆེན་ངོ་བོར་སོང་བས་ན། །</a><a data-m="642420" data-d="1498">འཁོར་འདས་དབྱེར་མེད་རང་མཚན་མཐོང་། །</a><a data-m="643918" data-d="1667">གང་ལས་རགས་པའི་སྒོ་གསུམ་པོ། །</a><a data-m="645585" data-d="2914">ལྷ་སྔགས་ཆོས་སྐུར་རབ་སྦྱངས་པས། །སྲིད་གསུམ་སྐྱེ་དང་འཇིག་པ་ཡི། །</a><a data-m="648499" data-d="3944">ཐ་མལ་འཁྲུལ་པ་ལྡོག་པར་ངེས། །གསུངས་རྒྱུ་ཞེས་སོགས་ཀྱིས་སྨོས་པ་སྟེ། </a></p>
<img src="components/slides/slide_64.jpg" alt="slide 64">
<p><a data-m="652443" data-d="3352">ད་ད་ལྟ་གོང་དུ་བཤད་པ། མདོར་བསྟན་པའི་སྐབས་སུ་བཤད་བསྡད་པ། </a><a data-m="655795" data-d="3307">དབང་ཟེར་མཁན་འདི། གསང་སྔགས་ཀྱི་ལམ་ལ་དང་པོ་འཇུག་པའི་སྒོ། </a><a data-m="659102" data-d="1900">དཔེར་ན། ཁང་པ་ཞིག་གི་ནང་ལ་འགྲོ་དགོས་ན། </a><a data-m="661002" data-d="2512">ཁང་པའི་སྒོ་ཆེན་པོ། དེ་ནས་ཡར་ཞུགས་མཁན་འདྲ་ཞིག་གིས། </a><a data-m="663514" data-d="4310">ད་ཁང་པའི་ནང་དུ་དེ་ནས་བཅའ་ཀ་ལྟད་མོ་ག་ཚོད་ཡོད་ཤེས་པར་བྱེད་པ་དེ་ལ་</a><a data-m="667824" data-d="3640">ཐོག་མ་ཉིད་དུ། དེ་ནང་པ་སངས་རྒྱས་པའི་གྲུབ་མཐའ་ཞིག་ཡིན་ནས་བཟུང་སྟེ། </a><a data-m="671464" data-d="2372">ལྟ་བ་འདི་ཡག་པོ་ཞིག་གཏན་ལ་དབབ་དགོས་རེད། </a><a data-m="673836" data-d="2139">ལྟ་བ་འདི་གཏན་ལ་ཕབ་པ་འདི་གང་རེད་ཟེར་ན། </a><a data-m="675975" data-d="1943">སྔར་གོང་དུ་བཤད་པ་ལྟར་དུ། </a><a data-m="677918" data-d="3770">གང་ཟག་དང་ཆོས་ཀྱི་བདག་མེད་པ་གཉིས་གཏན་ལ་ཕབ་བཞག་པ་འདི་</a><a data-m="681688" data-d="2708">སྟོང་ཉིད་ཀྱི་ལྟ་བ་རེད་དུས། སྔར་ཇི་སྐད་བཤད་པ་བཞིན་</a><a data-m="684396" data-d="2264">སྤྲོས་པའི་མཐའ་ཐམས་ཅད་དང་མི་མཛའ་བ་སྟེ། </a><a data-m="686660" data-d="2299">སྤྲོས་པའི་མཐའ་གང་ལའང་མི་གནས་པས་</a><a data-m="688959" data-d="1717">ཡོད་མེད་རྟག་ཆད་ལས་མཐའ་བྲལ་</a><a data-m="690676" data-d="4023">དབུ་མའི་ལྟ་བ་དེ་ལ། དེ་གསང་སྔགས་ཀྱི་ལྟ་བས་བོགས་འབྱིན་ཞིག་རེད་སོང་ན། </a><a data-m="694699" data-d="3855">གསེར་ཞུན་མ་ལ་རྡོ་རྗེ་ཕ་ལམ་གྱི་ཕྲ་བཀོད་པ་ལྟ་བུ་འབྱུང་རྒྱུ་རེད་དུས། </a><a data-m="698554" data-d="1525">དེའི་ཕྱིར་ན་མི་མཛའ་བ། </a><a data-m="700079" data-d="1278">དེ་ལ་ནམ་དུ་ཡང་</a><a data-m="701357" data-d="1470">མི་གནས་པའི་ཡུལ། གསུངས་དུས། </a><a data-m="702827" data-d="1628">འདི་ལྟ་བ་ཟེར་མཁན་དེ། </a><a data-m="704455" data-d="3086">སྲིད་ཞི་གང་གི་མཐའ་ལའང་མི་གནས་པ་ཞིག་ཡིན་རྒྱུ་རེད་དུས། </a><a data-m="707541" data-d="2924">དེ་དག་རྣམས་ལ་ནམ་ཡང་མི་གནས་པ། </a><a data-m="710465" data-d="4726">ཡོད་པ། མེད་པ། རྟག་པ། ཆད་པ། དངོས་པོའི་མཐའ་གང་ལའང་མི་གནས་པའི་ཡུལ་</a><a data-m="715191" data-d="3175">གཟོད་མ་ནས་སྟོང་པ་ཉིད་བརྗོད་བྲལ་གཉུག་མའི་ངོ་བོ་གང་ཞིག་ཟེར། </a><a data-m="718366" data-d="1715">ད་དབུ་མའི་རིགས་པ་ཡིས་ཕར། </a><a data-m="720081" data-d="3297">དང་པོ་རིགས་པ་ཡིས་དཔྱད་དགོས་པའི་རྒྱུ་མཚན་གང་རེད་ཟེར་ན། </a><a data-m="723378" data-d="2523">ངེད་ཚོས་མེད་པ་ཞིག་ལ་ཡོད་པ་བཟུང་བཞག་ཡ་འདི། </a><a data-m="725901" data-d="2361">འདི་ཡོད་པའི་འཛིན་པ་འདི་ཕར་བཤིག་རྒྱུ་རེད་མ་གཏོགས། </a><a data-m="728262" data-d="1883">སྟོང་ཉིད་ཁོ་རང་གི་གནས་ལུགས་བྱས་ན་དེ་</a><a data-m="730145" data-d="1520">གདོད་ནས་སྟོང་པ་ཉིད་རེད་མ་གཏོགས། </a><a data-m="731665" data-d="2154">གསར་དུ་དཔེར་ན། ཐོ་བ་ཡིས་བུམ་པ་འཇོམས་པ་འདྲ་བ་</a><a data-m="733819" data-d="1532">སྟོང་ཉིད་གསར་དུ་མ་རེད། </a><a data-m="735351" data-d="2141">དེ་རྣལ་འབྱོར་པའི་རྒྱུད་ལ་ཉམས་མྱོང་སྐྱེས་འོངས་ན་ཡང་། </a><a data-m="737492" data-d="2137">ཉམས་མྱོང་འདི་གསར་དུ་སྐྱེས་པ་མ་རེད། </a><a data-m="739629" data-d="2719">རང་ལ་ཡེ་ནས་ཡོད་པའི་ཡེ་ཤེས་དེ་ངོ་ཤེས་འོང་དུས། </a><a data-m="742348" data-d="2924">རང་ལ་ཡོད་པའི་ངོ་བོ་དེ་རང་གིས་ངོ་ཤེས་པ་རེད། </a><a data-m="745272" data-d="4029">དཔེར་ན། མི་དབུལ་པོ་ཞིག་གི་ཁྱིམ་གྱི་འོག་ན་ས་འོག་གི་གཏེར་ཞིག་ཡོད་ན། </a><a data-m="749301" data-d="2696">དེ་མི་དབུལ་པོ་དེ་ལ། གཏེར་དེས་ཕན་ཀྱང་ཐོགས་ཀྱི་མ་རེད། </a><a data-m="751997" data-d="2712">མི་དབུལ་པོས་དེ་ན་གཏེར་ཡོད་པའང་ཤེས་རྒྱུ་མ་རེད། </a><a data-m="754709" data-d="4330">ལྷ་ཡི་མིག་ཐོབ་པའི་གང་ཟག་ཞིག་གིས། ས་འོག་གི་གཏེར་འདི་བཏོན། མི་དབུལ་པོ་དེ་ལ་སྟོན་ན། </a><a data-m="759039" data-d="2722">མི་དབུལ་པོ་དེ་མི་རབས་བདུན་ཚུན་ཆོད་དུ་སྤྲང་པོ་མ་ཆགས། </a><a data-m="761761" data-d="1636">དེ་ལོངས་སྤྱོད་ཆེན་པོ་འབྱུང་འགྲོ་རྒྱུ་རེད། </a><a data-m="763397" data-d="1177">དཔེ་དེ་བཞིན་དུ། </a><a data-m="764574" data-d="3842">ས་འོག་གི་གཏེར་ལྟ་བུ། ངེད་ཚོའི་བདེ་གཤེགས་སྙིང་པོའི་ཁམས་ཀྱིས་ཡེ་ནས་ཁྱབ་བསྡད་ཡོད་རེད་དེ། </a><a data-m="768416" data-d="1787">ཡོད་པ་དེ་རང་གིས་མི་ཤེས། </a><a data-m="770203" data-d="2502">ཡོད་པ་ཞིག་ལ་མེད་པ་བཟུང་། </a><a data-m="772705" data-d="1472">འཁྲུལ་པའི་སྣང་བར་སོང་སྟེ། </a><a data-m="774177" data-d="2192">དེ་བདེ་གཤེགས་སྙིང་པོའི་ཡོན་ཏན་དེ་བསྒྲིབས་སོང་རེད། </a><a data-m="776369" data-d="3054">དེ་བླ་མ་དཔེར་ན། མངོན་ཤེས་ཡོད་པ་ལྟ་བུ་དེ། </a><a data-m="779423" data-d="1952">བླ་མ་མཚན་ཉིད་དང་ལྡན་པ་ལྟ་བུ་རེད། </a><a data-m="781375" data-d="3056">དེས་གསང་སྔགས་རྡོ་རྗེ་ཐེག་པའི་ལམ་གྱི་སྨིན་བྱེད་ཀྱི་དབང་བསྐུར། </a><a data-m="784431" data-d="1133">ལམ་བསྟན། </a><a data-m="785564" data-d="3710">ཁྱོད་རང་དེ་འདྲ་སྦྱང་ཟེར་དུས། ཁྱོད་རང་ལ་ཡོན་ཏན་འདི་འོང་རྒྱུ་ཡོད་ཟེར། དེ་</a><a data-m="789274" data-d="2198">དཔེར་ན། ལུང་བསྟན་པ་ལྟ་བུ་ཞིག་བྱས་བཞག་ན། </a><a data-m="791472" data-d="5052">མངོན་ཤེས་ཡོད་པ་དེས་རིན་པོ་ཆེའི་གཏེར་སྟོན་དུས། མི་དབུལ་པོ་མི་རབས་བདུན་དུ་ཕྱུག་པོ་ཆགས་སོང་བ་ལྟར། </a><a data-m="796524" data-d="3374">རང་གིས་ཀྱང་བླ་མས་གསུངས་པ་བཞིན་དུ། ཡིད་ཆེས་ཉམས་ལེན་ཞིག་བྱས་ན། </a><a data-m="799898" data-d="2418">གདོད་མ་ཉིད་ནས་གནས་པའི་སྟོང་པ་ཉིད་ཀྱི་ངོ་བོ་དེ་</a><a data-m="802316" data-d="2486">མངོན་སུམ་དུ་རང་གི་རྒྱུད་ལ་སད་འོངས་ན། </a><a data-m="804802" data-d="2635">དེ་ཟག་མེད་ཀྱི་ཡོན་ཏན་ཐམས་ཅད་ཡར་སད་འགྲོ་རྒྱུ་རེད་དུས། </a><a data-m="807437" data-d="2686">དེའི་ཕྱིར་ན། ཁ་སང་བདག་འཛིན་ཕར་བཤིག་དགོས་རྒྱུ། </a><a data-m="810123" data-d="1314">བདེན་འཛིན་བཤིག་པ་རེད་མ་གཏོགས། </a><a data-m="811437" data-d="2610">ཆོས་ཉིད་རང་གི་ངོ་བོ་ལ་སྟོང་པ་གསར་དུ་འགྲུབ་དགོས་མ་རེད། </a><a data-m="814047" data-d="1722">ཡེ་སྟོང་ཆེན་པོ་རེད་བསྡད་རེད། </a><a data-m="815769" data-d="2221">དེ་ལྟ་བུའི་ཡེ་སྟོང་ཆེན་པོ་འདིའི་ངོ་བོ་ལ། </a><a data-m="817990" data-d="1633">ད་ལྟའི་གཉུག་མའི་རྡོ་རྗེ་གསུམ་ཟེར། </a><a data-m="819623" data-d="1487">སྐུ་གསུང་ཐུགས་ཐམས་ཅད་དང་། </a><a data-m="821110" data-d="3241">ཟག་མེད་ཀྱི་ཡོན་ཏན་ཐམས་ཅད་ཀྱང་གཉུག་མ་ཆོས་ཉིད་ཀྱི་ངོ་བོ་དེ་ན་ཡོད། </a><a data-m="824351" data-d="2207">གཉུག་མ་དེ་བཟོ་བཅོས་མ་བྱས་པ། </a><a data-m="826558" data-d="2209">དཔེར་ན། གཞི་སེམས་ཅན་གྱི་དུས་ནས་ཡིན་ན་</a><a data-m="828767" data-d="1043">གཉུག་མ་སྡུག་ཅག་གཅིག །</a><a data-m="829810" data-d="1277">ལམ་གྱི་དུས་ན་</a><a data-m="831087" data-d="1183">དཀར་ནག་འདྲེས་མ་འདྲ་ཞིག །</a><a data-m="832270" data-d="2080">འབྲས་བུའི་དུས་ན་དཀར་པོ་རྐྱང་རྐྱང་། </a><a data-m="834350" data-d="3621">ངོ་བོའི་གནས་ཚུལ་དུ་བྱས་ན། གཞི་ལམ་འབྲས་གསུམ་ལ་ཁྱད་པར་གཏན་ནས་ཡོད་མ་རེད། </a><a data-m="837971" data-d="2995">རྒྱུད་ཟེར་མཁན་འདིའང་གཞི་ལམ་འབྲས་གསུམ་གྱི་བསྟན་དོན་གཅིག་པ། </a><a data-m="840966" data-d="1396">རྒྱུན་མ་ཆད་པ་རེད་སོང་དུས་</a><a data-m="842362" data-d="771">རྒྱུད་རེད་དུས། </a><a data-m="843133" data-d="2216">དེའི་ཕྱིར་ན། དེའི་ངོ་བོ་གང་ཞིག །</a><a data-m="845349" data-d="2891">དེ་ནས་དེ་ཡི་ལྟ་བ་ད་ལྟ་ཆོས་དབྱིངས་སྤྲོས་པ་དང་བྲལ་བ་འདི། </a><a data-m="848240" data-d="2566">ཡུལ་ཅན་རང་གི་ཤེས་པ་དེས་རྟོགས་དགོས་རྒྱུ་རེད། </a><a data-m="850806" data-d="2098">དེ་སོ་སོ་རང་རིག་པའི་ཡེ་ཤེས་ཀྱིས། </a><a data-m="852904" data-d="1783">དེ་རྟོགས་བྱེད་ཀྱི་ལམ་དེ་</a><a data-m="854687" data-d="3232">ཚད་མ་འཇལ་བྱེད། དཔེར་ན། སྒྱུ་འཕྲུལ་གསང་བ་སྙིང་པོ་དང་། </a><a data-m="857919" data-d="2643">རྒྱུད་བརྟག་གཉིས། བདེ་མཆོག་ལྟ་བུ་ཞིག་ལ་བརྟེན་ཏེ། </a><a data-m="860562" data-d="4407">སྣང་གྲགས་རིག་པ་དེ་དག་ཐམས་ཅད་གདན་གསུམ་ཚང་བའི་དཀྱིལ་འཁོར་ཡིན་པ་ལུང་གིས་སྒྲུབ། </a><a data-m="864969" data-d="2602">དེ་ནས་མཁས་པའི་མན་ངག་གི་སྒོ་ནས་བཟུང་སྟེ། </a><a data-m="867571" data-d="2323">མི་ཕམ་རིན་པོ་ཆེའི་སྤྱི་དོན་འོད་གསལ་སྙིང་པོའི་ནང་དུ། </a><a data-m="869894" data-d="2722">ཀུན་རྫོབ་དག་པ་ཆེན་པོ་དང་། མཉམ་པ་ཆེན་པོ་བསྒྲུབས་ཡོད་པ་</a><a data-m="872616" data-d="1791">དེ་ལྟར་དུ་སྒྲུབ་དུས། དེ་</a><a data-m="874407" data-d="1496">མཁས་པའི་མན་ངག་གིས་སྒྲུབ། </a><a data-m="875903" data-d="1903">དེ་བཞིན་དུ་རང་གིས་ཉམས་སུ་ལེན་འོངས་ན། </a><a data-m="877806" data-d="3895">ད་བླ་མས་གསུངས་པ་དེ་ནོར་འཁྲུལ་མི་འདུག །རེད་འདུག་གོ་བསམ་སྟེ། རིན་ཐང་ཤེས་པའི་</a><a data-m="881701" data-d="2901">གང་ཟག་ཞིག་གིས་ནོར་ཐོབ་པ་ལྟ་བུའི་ཡིད་ཆེས་ཀྱི་གདེང་སྐྱེས་</a><a data-m="884602" data-d="1865">ཚད་མར་གྱུར་བའི་བློ་འདི་སྐྱེ་འོང་ན། </a><a data-m="886467" data-d="2385">དེ་ད་ལྟ་གསང་སྔགས་རྡོ་རྗེ་ཐེག་པའི་ལམ་</a><a data-m="888852" data-d="4197">ཚེ་གཅིག་ལུས་གཅིག་ལ་སངས་རྒྱས་རྒྱུ་དེའང་། རང་ལ་ཡེ་ནས་ཡོད་པའི་གནས་ལུགས་དེ། </a><a data-m="893049" data-d="2919">ལམ་སང་དམར་པོ་བྱས་ནས་ལག་པས་བརྐྱངས་ཏེ་ངོ་སྤྲད་འོང་དུས། </a><a data-m="895968" data-d="1856">དེ་ལམ་མྱུར་བའང་དེ་རེད་དུས། </a><a data-m="897824" data-d="2075">ཚད་མར་གྱུར་བའི་བློ་སྐྱེ་དགོས་རེད། </a><a data-m="899899" data-d="1285">བློ་སྐྱེ་བ་དེ་ལའང་</a><a data-m="901184" data-d="1865">དེ་རྒྱུ་མཚན་ཉིད་ཐེག་པ་ལྟ་བུ་ཡིན་ན། </a><a data-m="903049" data-d="2468">ཐོས་བསམ་སྒོམ་གསུམ་གྱིས་སྟོང་ཉིད་གཏན་ལ་ཕབ། </a><a data-m="905517" data-d="2808">སྦྱིན་སོགས་ཕ་རོལ་ཏུ་ཕྱིན་པ་དྲུག་གིས་བསྐལ་པ་གྲངས་མེད་གསུམ་དུ་</a><a data-m="908325" data-d="2295">ཚོགས་བསགས་པ་ལ་སོགས་པའི་ཐབས་ཀྱིས་བྱེད་རྒྱུ་རེད། </a><a data-m="910620" data-d="2380">དེ་གསང་སྔགས་རྡོ་རྗེ་ཐེག་པ་ལ་དེ་དང་འདྲ་ཡི་མ་རེད། </a><a data-m="913000" data-d="3397">རང་ལ་གནས་པའི་ཡེ་ཤེས་དེ་རང་གིས་ཚུར་མངོན་དུ་བྱེད་པའི་ཐབས་ལ། </a><a data-m="916397" data-d="1295">ཐབས་གཞན་ལ་མ་བརྟེན་པར་</a><a data-m="917692" data-d="2086">ཐབས་ཟབ་མོ་ཡིས་གནད་དུ་སྨིན་འགྲོ་དུས། </a><a data-m="919778" data-d="1556">དེ་རང་གི་ལུས་འདི་ཐམས་ཅད་</a><a data-m="921334" data-d="3232">རྡོ་རྗེ་ཕུང་པོའི་གྲོང་ཁྱེར་གྱིས། རྩ་རླུང་ཐིག་ལེ་གནད་དུ་བསྣུན་འོང་དུས། </a><a data-m="924566" data-d="1373">འདི་རྩ་རླུང་ཐིག་ལེའི་སྦུབས་དེ་ན་</a><a data-m="925939" data-d="1822">མཆོག་ཏུ་མི་འགྱུར་བའི་བདེ་བ་ཆེན་པོ་དང་། </a><a data-m="927761" data-d="2422">རྣམ་ཀུན་མཆོག་ལྡན་གྱི་སྟོང་ཉིད་ཟེར་རྒྱུ་འདི། </a><a data-m="930183" data-d="3808">ངོ་བོ་དེ་མངོན་སུམ་དུ་ནུས་པ་དེ་ཚུར་སད་མ་འོངས་པའི་ཐབས་ཡོད་མ་རེད། </a><a data-m="933991" data-d="2299">དེ་མཆོག་ཏུ་མི་འགྱུར་བའི་བདེ་བ་ཆེན་པོ་ཟེར་རྒྱུ་འདི་</a><a data-m="936290" data-d="1788">ཟག་བཅས་ཀྱི་བདེ་བ་ལྟ་བུ་དང་། </a><a data-m="938078" data-d="1574">ཏིང་ངེ་འཛིན་གྱི་བདེ་བ་ལྟ་བུ་</a><a data-m="939652" data-d="1741">གསར་དུ་བཟོས་བཞག་པ་མ་ཡིན་པར་</a><a data-m="941393" data-d="976">བདེ་བ་ཡོད་པ། </a><a data-m="942369" data-d="3003">བདེ་བ་ཡོད་པ་དེ་ལའང་གཞི་ལམ་འབྲས་གསུམ་གང་དུའང་</a><a data-m="945372" data-d="2415">བདེ་ཆེན་པོ་ལས་རྟག་ཏུ་ཉམས་མ་མྱངས་པ། </a><a data-m="947787" data-d="3928">དཔེར་ན། སངས་རྒྱས་ཐམས་ཅད་ཟག་མེད་ཀྱི་ཡོན་ཏན་ཡོད་དུས་སྐུ་གསུམ་གྱི་དབྱིངས་ལ་བཞུགས་དུས། </a><a data-m="951715" data-d="1867">སངས་རྒྱས་ཀྱི་སྐུ་གསུང་ཐུགས་ཐམས་ཅད་ལ་</a><a data-m="953582" data-d="1878">སྡུག་བསྔལ་ཟེར་རྒྱུ་གཏན་ནས་ཡོད་མ་རེད་བ། </a><a data-m="955460" data-d="2365">འདི་བདེ་བ་དེ་སྒྲ་ཇི་བཞིན་དུ་ངེད་ཚོའི་</a><a data-m="957825" data-d="1293">སེམས་ཀྱི་གཤིས་ལུགས་ལ་ཡོད་དུས། </a><a data-m="959118" data-d="1910">དེ་མཆོག་ཏུ་མི་འགྱུར་བའི་བདེ་བ་ཟེར་དུས། </a><a data-m="961028" data-d="2194">དུས་གསུམ་དུ་འཕོ་འགྱུར་མེད་པའི་བདེ་བ་ཡིན། </a><a data-m="963222" data-d="1361">འདི་བདེ་བ་ཆེན་པོ་ཟེར་རེད། </a><a data-m="964583" data-d="2021">དེ་ནས་རྣམ་ཀུན་མཆོག་ལྡན་གྱི་སྟོང་ཉིད་ཟེར་དུས། </a><a data-m="966604" data-d="1383">རྣམ་པའི་ཆ་ནས་བཞག་ན། </a><a data-m="967987" data-d="2181">སྟོང་ཉིད་འདི་འཁོར་འདས་ཐམས་ཅད་ལ་ཁྱབ་བསྡད་ཡོད་དུས། </a><a data-m="970168" data-d="1975">དེ་ནས་རྣམ་ཀུན་ཟེར་མཁན་དེ་རེད། </a><a data-m="972143" data-d="860">མཆོག་ལྡན་ཟེར་དུས། </a><a data-m="973003" data-d="2329">སྟོང་ཉིད་འདི་མར་འཁོར་བའི་གནས་སུ་མར་</a><a data-m="975332" data-d="2415">སྡུག་རུ་སོང་སྟེ། ལས་དང་ཉོན་མོངས་པའི་སྐབས་སུ། </a><a data-m="977747" data-d="2820">སྟོང་ཉིད་དེ་འཁོར་བའི་སྟོང་ཉིད་ལ་སྡུག་ཅག་ཅིག །</a><a data-m="980567" data-d="3516">མྱ་ངན་ལས་འདས་པའི་སྟོང་ཉིད་ཡར་བཟང་རུ་སོང་བ་ཞིག་གཏན་ནས་ཡོད་མ་རེད། </a><a data-m="984083" data-d="2920">སྟོང་ཉིད་ཁོ་རང་གི་ངོ་བོ་ལ་འཁོར་འདས་ཐམས་ཅད་བརྟེན་ནའང་། </a><a data-m="987003" data-d="2808">འཁོར་བའི་ཆོས་ཐམས་ཅད་མི་བརྟེན་པའི་ཚུལ་གྱིས་བརྟེན་བཞག་དུས། </a><a data-m="989811" data-d="2257">འཁོར་བའི་ཆོས་ཐམས་ཅད་མེད་པ་གསལ་སྣང་རེད། </a><a data-m="992068" data-d="1513">སྟོང་ཉིད་ལ་རྒུད་པ་ཡོད་མ་རེད། </a><a data-m="993581" data-d="3584">མྱ་ངན་ལས་འདས་པའི་ཆོས་ཐམས་ཅད་ཆེད་དུ་གསར་དུ་སྒྲུབ་དགོས་མ་རེད། </a><a data-m="997165" data-d="2434">སྟོང་ཉིད་ཁོ་རང་གི་གཤིས་ལས་རང་བཞིན་གྱིས་འཆར་འོང་རེད། </a><a data-m="999599" data-d="2609">དཔེར་ན། འཇའ་ཤེལ་ཞིག་ཡོད་ན། ཉི་མ་དང་འཕྲད་པ་ཙམ་ནས་</a><a data-m="1002208" data-d="1603">འཇའ་རང་ཤུགས་ཀྱིས་འཆར་འོང་རེད་མ་གཏོགས། </a><a data-m="1003811" data-d="2366">སྔགས་སྨན་རྫས་ཀྱིས་གསར་དུ་སྒྲུབ་དགོས་མ་རེད། </a><a data-m="1006177" data-d="4529">དེའི་ཕྱིར་ན། རྣམ་ཀུན་མཆོག་ལྡན་གྱི་སྟོང་ཉིད་མཆོག་ཏུ་མི་འགྱུར་བའི་བདེ་བ་ཆེན་པོ་ཟེར་རྒྱུ་དེ། </a><a data-m="1010706" data-d="3146">གསར་རྙིང་གི་རྒྱུད་སྡེ་ཐམས་ཅད་ཀྱི་ཆོས་སྐད་སྒྲོམ་ཆེན་པོ་རེད། </a><a data-m="1013852" data-d="1937">དེ་མཐར་ཐུག་ངེས་དོན་གྱི་དབང་དུ་བཤད་ན། </a><a data-m="1015789" data-d="2032">ཨེ་དང་ཝཾ་གྱི་སྒོ་ནས་བཤད་པ་དང་། </a><a data-m="1017821" data-d="2998">ཕྱི་ནང་གཞན་གསུམ་དུ་བཤད་པ། དེ་ཐམས་ཅད་དེ་རེད། </a><a data-m="1020819" data-d="4822">དེའི་ཕྱིར་ན། དེ་གསང་སྔགས་རྡོ་རྗེ་ཐེག་པའི་ལྟ་བ་འདི་རྣམ་ཀུན་མཆོག་ལྡན་གྱི་སྟོང་ཉིད་དང་། </a><a data-m="1025641" data-d="3321">མཆོག་ཏུ་མི་འགྱུར་བའི་བདེ་བ་ཆེན་པོ་དེ་གཉིས་ཟུང་འཇུག་གི་ངོ་བོ་</a><a data-m="1028962" data-d="1199">སྒྲ་ཇི་བཞིན་པ། </a><a data-m="1030161" data-d="2153">དཔེར་ན། སངས་རྒྱས་རང་གིས་ཅི་འདྲ་གཟིགས་ཡོད་ན། </a><a data-m="1032314" data-d="3601">དེ་སྐད་ཆ་དམར་པོ་ཞེས་ཕལ་པ་ཡིས་བཤད་པ་འདྲ་ཞིག་བཤད་བཞག་དུས། </a><a data-m="1035915" data-d="3768">དེ་མངོན་དུ་གྱུར་སོང་ན། དེ་གསང་སྔགས་ཀྱི་ལྟ་བ་དེ་ཉིད་ཚུལ་བཞིན་དུ་</a><a data-m="1039683" data-d="1835">རྒྱུད་ལ་གཏན་ལ་ཕབ་ཐུབ་རྒྱུ་རེད། </a><a data-m="1041518" data-d="1435">འདི་ལྟ་བ་དེ་དང་ལྡན་ན་</a><a data-m="1042953" data-d="2892">དེ་བསྐྱེད་རིམ་རྫོགས་རིམ་གང་དང་གང་ཞིག་སྒོམ་བསྡད་ན། </a><a data-m="1045845" data-d="2213">དེས་རྒྱུད་སྨིན་པ་དང་གྲོལ་བ་ལ་</a><a data-m="1048058" data-d="1271">ཕན་པ་ཡོད་རྒྱུ་རེད་དུས་</a><a data-m="1049329" data-d="2164">དེ་རེད། དེ་སོང་བ་ན། དཔེར་ན། </a><a data-m="1051493" data-d="2769">འོ་མས་སྨིན་དུ་བཅུག་པའི་སྐྱུ་རུ་ར་</a><a data-m="1054262" data-d="2500">གཞན་ལས་ཆེས་ཁྱད་པར་དུ་གྱུར་བའི་རོ་དེ། </a><a data-m="1056762" data-d="3055">འོ་མ་ཡི་ནང་དུ་སྐྱུ་རུ་ར་བཙོས་ཏེ་སྨིན་པར་བྱེད་བཞག་ན། </a><a data-m="1059817" data-d="3915">དེ་རོ་མངར་སྐྱུར་གཉིས་ཀ་ཡོད་པའི་གཞན་དང་མི་འདྲ་བ་ཞིག་ཡོད་ལེ་ཡིན་ས་རེད། </a><a data-m="1063732" data-d="2536">དེ་ཡོད་པ་ལྟར་དུ་གསང་སྔགས་རྡོ་རྗེ་ཐེག་པའི་ལམ་འདི། </a><a data-m="1066268" data-d="2378">དང་པོའི་སྒོ་ནས། ལྟ་བ་ཡིས་གཏན་ལ་ཕབ། </a><a data-m="1068646" data-d="2377">དེ་ནས་སྒོམ་པ་ཡིས་ཉམས་སུ་བླང་འོང་ན། </a><a data-m="1071023" data-d="1302">དེ་སྒྱུ་འཕྲུལ་གསང་བ་སྙིང་པོ་ལས། </a><a data-m="1072325" data-d="1993">ཤེས་འཇུག་མཚན་ཉིད་འབྱོར་བའི་གཟུངས། །</a><a data-m="1074318" data-d="2606">འབྲས་བུ་སྨིན་བྱེད་རྒྱུ་དང་རྐྱེན། །ནུས་མཐུ་ཅན་དུ་གང་གྱུར་པ། །</a><a data-m="1076924" data-d="1966">རིག་འཛིན་རྒྱལ་བའི་ཞིང་དུ་གྲགས། །</a><a data-m="1078890" data-d="2726">རྒྱུ་ཤེས་པའི་མཚན་ཉིད་ལྟ་བ་ཡི་སྒོ་ནས་གཏན་ལ་ཕབ། </a><a data-m="1081616" data-d="3642">ལྟ་བ་འདི་ནུས་པ་དེ་ཡར་སྨིན་པར་བྱེད་པའི་ཕྱིར་དུ། </a><a data-m="1085258" data-d="2770">རྐྱེན་འཇུག་པའི་མཚན་ཉིད་ཀྱི་བསྐྱེད་རྫོགས་གཉིས་པོ་འདི་བསྒོམ། </a><a data-m="1088028" data-d="3482">གནད་དུ་སྨིན་འོངས་ན། དེ་ནས་འབྲས་བུ་རིག་འཛིན་བཞི་རང་ཤུགས་ཀྱིས་འོང་རྒྱུ་རེད་དུས། </a><a data-m="1091510" data-d="4066">དེའི་ཕྱིར་ན། དེ་ལྟ་བུ་ཡི་ལྟ་བ་འདི་གཏན་ལ་ཕབ་དགོས་པའི་རྒྱུ་མཚན་དེ་རེད། </a><a data-m="1095576" data-d="2026">དེ་དཔེར་ན། ཙནྡན་གྱི་མེ་སྲེག་བཞག་ན། </a><a data-m="1097602" data-d="1671">ཐ་མལ་ཙན་དན་དུས་མཐའ་དང་། །</a><a data-m="1099273" data-d="1600">དམྱལ་མེ་རྣམས་ཀྱང་གོ་རིམ་བཞིན། །བདུན་འགྱུར་གྱིས་ནི་རབ་ཏུ་ཚ། །ཟེར། </a><a data-m="1100873" data-d="3252">མེ་ཕལ་པ་ལས། བདུན་འགྱུར་གྱིས་ཙན་དན་གྱི་མེ་འདི་ཚ་ཡི་རེད། </a></p>
<img src="components/slides/slide_65.jpg" alt="slide 65">
<p><a data-m="1104125" data-d="2792">དཔེ་དེ་བཞིན་དུ། གསང་སྔགས་རྡོ་རྗེ་ཐེག་པའི་ལྟ་དགོངས་ཟབ་མོ་འདི་</a><a data-m="1106917" data-d="3649">སྒྲ་ཇི་བཞིན་པ་གནད་དུ་བསྣུན་པ་ཞིག་ལམ་དུ་ལེན་ཐུབ་ན། </a><a data-m="1110566" data-d="2328">དཔེར་ན། ཕྱི་རྒྱལ་གྱི་འཕྲུལ་འཁོར་གྱི་ནང་ནས་</a><a data-m="1112894" data-d="2026">གནམ་གྲུ་ནང་སོང་ན། མེ་ལི་སྟོང་ཕྲག་མང་པོ་</a><a data-m="1114920" data-d="2915">ཆུ་ཚོད་གཅིག་བརྒལ་འགྲོ་བ་ལྟ་བུ་ཞིག་རེད་འགྲོ་རྒྱུ་རེད་དུས། </a><a data-m="1117835" data-d="3245">དེའི་ཕྱིར་ན། གསང་སྔགས་རྡོ་རྗེ་ཐེག་པ་ཐབས་ཁྱད་པར་ཅན་དེ་</a><a data-m="1121080" data-d="1021">ཉམས་སུ་ལེན། </a><a data-m="1122101" data-d="1691">ཐབས་ཁྱད་པར་ཅན་གྱིས་དྲངས་འོངས་ན། </a><a data-m="1123792" data-d="2402">དེ་ནས་ཐབས་བྱུང་སྟོང་པ་ཉིད་ཀྱི་ངོ་བོ་</a><a data-m="1126194" data-d="2328">རྣམ་ཀུན་མཆོག་ལྡན་གྱི་སྟོང་ཉིད་དེའང་། </a><a data-m="1128522" data-d="3687">ཕ་རོལ་ཏུ་ཕྱིན་པའི་སྐབས་འཁོར་འདས་དབྱེར་མེད་དོན་སྤྱི་ལྟར་དུ་མཐོང་བ་ལས་</a><a data-m="1132209" data-d="1384">ཆེས་འཕགས་པར་འགྱུར་བ་ཟེར། </a><a data-m="1133593" data-d="2643">རྒྱུ་ཡི་མཚན་ཉིད་ཐེག་པའི་ལྟ་བ་དེ་ག་ཚོད་བཤད་ནའང་། </a><a data-m="1136236" data-d="3949">རྗེས་དཔག་གི་སྒོ་ནས་བཤད་རྒྱུ་མ་གཏོགས། མངོན་སུམ་དུ་གཏན་ནས་བཤད་ཐུབ་ཀྱི་ཡོད་མ་རེད། </a><a data-m="1140185" data-d="2265">དེ་ནས་གསང་སྔགས་རྡོ་རྗེ་ཐེག་པའི་ལམ་འདི་ཡིན་ན་</a><a data-m="1142450" data-d="2318">མངོན་སུམ་གྱི་སྒོ་ནས་གཏན་ལ་ཕབ་པ་རེད་དུས། </a><a data-m="1144768" data-d="2178">དོན་སྤྱི་མཐོང་བ་ལས་ཆེས་འཕགས་པ། </a><a data-m="1146946" data-d="2121">མར་འཁོར་བ་ཟེར་ན་སྤང་བྱ་མེད་པ། </a><a data-m="1149067" data-d="3362">ཡར་མྱ་ངན་ལས་འདས་པ་ཟེར་ན། འཐོབ་བྱ་གསར་དུ་མི་དགོས་པ། </a><a data-m="1152429" data-d="2898">དེ་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །</a><a data-m="1155327" data-d="3523">ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཟེར་འདི་</a><a data-m="1158850" data-d="2990">མདོ་སྔགས་ཀྱི་ཐེག་པ་རིམ་པ་དགུ་ལ་སྦྱར་བ། ཞེ་ཆེན་རྒྱལ་ཚབ་ཀྱི་</a><a data-m="1161840" data-d="2029">བདེན་གཉིས་དབྱེར་མེད་ཀྱི་རྣམ་གཞག་ཟེར་མཁན་ཞིག་ཡོད་རེད། </a><a data-m="1163869" data-d="1917">དེ་ལྟ་བུའི་དོན་ཞིག་ཚུལ་བཞིན་དུ་</a><a data-m="1165786" data-d="1874">རྟོགས་སོང་ན། རྟོགས་པ་དེའང་</a><a data-m="1167660" data-d="3379">རྗེས་དཔག་གི་ལྟ་བ་མ་ཡིན་པ། རང་གིས་མངོན་སུམ་དུ་མཐོང་བ་ནི། </a><a data-m="1171039" data-d="3148">གསང་སྔགས་རྡོ་རྗེ་ཐེག་པའི་ལམ་གྱི་ལྟ་བ་རབ་ཏུ་དབྱེ་བ་སྟེ། </a><a data-m="1174187" data-d="1247">དེ་ཡིན་པའི་དབང་གིས། </a><a data-m="1175434" data-d="2477">དེ་སྐད་དུ་རྡོ་རྗེ་འཛིན་པའི་དབང་ཕྱུག་</a><a data-m="1177911" data-d="2769">ས་སྐྱ་པ་རྗེ་བཙུན་གྲགས་པ་རྒྱལ་མཚན་ཟེར་འདི་</a><a data-m="1180680" data-d="1577">ཉིད་ཀྱི་ཞལ་སྔ་ནས། </a><a data-m="1182257" data-d="1789">དབང་གི་ཡེ་ཤེས་ལམ་གྱི་ལྟ་བ་ནི། །</a><a data-m="1184046" data-d="1947">ཉམས་མྱོང་སངས་རྒྱས་པ་དང་ངོ་བོ་གཅིག །</a><a data-m="1185993" data-d="1887">རྟོགས་པའི་ཁྱད་པར་ཟླ་བའི་དཔེ་ཡིས་བསྟན། །</a><a data-m="1187880" data-d="984">ཞེས་སོགས་གསུངས་པ་རེད། </a><a data-m="1188864" data-d="2006">དེ་དོན་གྱི་ཡེ་ཤེས་ཟེར་མཁན་དེ། </a><a data-m="1190870" data-d="4615">དཔེར་ན། ཟླ་བ་དེ་ཉིད་ནམ་མཁའ་ལ་ཤར་འོང་བའི་སྐབས་ན་</a><a data-m="1195485" data-d="3149">ས་གཞི་ནས་ཟླ་བ་བསྟན་ན། ཟླ་བ་ཞིག་ཤེས་ཤེས་ཀྱི་རེད། </a><a data-m="1198634" data-d="1406">ཟླ་བ་ངོ་ཤེས་ཀྱི་རེད། </a><a data-m="1200040" data-d="2069">ཟླ་བ་དེའི་སྟེང་དུ་གྲོང་ཁྱེར་ག་འདྲ་ཡོད། </a><a data-m="1202109" data-d="2656">ཟླ་བ་འདི་རྒྱ་ཆེ་ཆུང་ག་ཚོད་ཡོད་ཤེས་ཀྱི་མ་རེད། </a><a data-m="1204765" data-d="2597">ཟླ་བ་དངོས་གནས་ཀྱི་ནང་དུ་གཅིག་ཕྱིན་ན། </a><a data-m="1207362" data-d="2523">ཟླ་བ་འདི་ཆུ་ཤེལ་དེ་ལ། རྒྱ་ཆེ་ཆུང་ག་འདྲ་འདུག །</a><a data-m="1209885" data-d="2065">དེའི་ནང་དུ་ལྷའི་གྲོང་ཁྱེར་ག་འདྲ་འདུག །</a><a data-m="1211950" data-d="1702">དེ་ལ་བདེ་སྐྱིད་ལོངས་སྤྱོད་ག་འདྲ་འདུག །</a><a data-m="1213652" data-d="797">ཤེས་འོང་རྒྱུ་རེད་དུས། </a><a data-m="1214449" data-d="1031">དཔེ་དེ་བཞིན་དུ། </a><a data-m="1215480" data-d="2232">རྒྱུ་མཚན་ཉིད་ཐེག་པའི་ལམ་གྱི་དོན་གྱི་</a><a data-m="1217712" data-d="2132">ཡེ་ཤེས་ལྟ་བ་འདི་རྟོགས་འོང་ན། </a><a data-m="1219844" data-d="2003">ས་གཞི་ནས་ཟླ་བ་བལྟས་མཁན་ལྟ་བུ་རེད། </a><a data-m="1221847" data-d="4556">གསང་སྔགས་རྡོ་རྗེ་ཐེག་པའི་ལམ་གྱི་དོན་གྱི་ཡེ་ཤེས་མངོན་སུམ་དུ་རྒྱུད་ལ་སྐྱེས་པའི་ལྟ་བ་ཞིག་རྟོགས་འོང་ན། </a><a data-m="1226403" data-d="1848">ཟླ་བ་ཁོ་རང་གི་ནང་དུ་སོང་ནས་</a><a data-m="1228251" data-d="2196">དེ་ཟླ་བའི་བཀོད་པ་ཡོངས་སུ་རྫོགས་པ་</a><a data-m="1230447" data-d="2291">ཁོང་དུ་ཆུད་སོང་བ་ལྟ་བུ་རེད་དུས། </a><a data-m="1232738" data-d="2439">དེའི་ཕྱིར་ན། གསང་སྔགས་རྡོ་རྗེ་ཐེག་པའི་ལམ་</a><a data-m="1235177" data-d="2043">ཟབ་པ་དང་། མྱུར་བ། ཐབས་དུ་མ་ཡིན། </a><a data-m="1237220" data-d="3535">ཞེས་པ་ལ་སོགས་པ་གསུངས་པ་བཞིན་དུ་ཤེས་པར་བྱའོ། །</a></p>
<img src="components/slides/slide_66.jpg" alt="slide 66">
<p><a data-m="1243268" data-d="2262">་་་གཉིས་ཀྱི་ནང་ནས། དང་པོ་</a><a data-m="1245530" data-d="3911">རྒྱས་པར་བཤད་པ་དེ་ལ། ཐུན་མོང་ཕ་རོལ་ཏུ་ཕྱིན་པའི་ལམ་བཤད་པ་དང་། </a><a data-m="1249441" data-d="3205">ཁྱད་པར་གསང་སྔགས་རྡོ་རྗེ་ཐེག་པའི་ལམ་བཤད་པ་གཉིས་ཀྱི་ནང་ནས། </a><a data-m="1252646" data-d="4311">དེ་ཐུན་མོང་ཕ་རོལ་ཏུ་ཕྱིན་པའི་ལམ་བཤད་པ་དེ་ཉིད་སོང་ཟིན་ཏེ། </a><a data-m="1256957" data-d="1960">གཉིས་པ་གསང་སྔགས་རྡོ་རྗེ་ཐེག་པའི་</a><a data-m="1263336" data-d="7147">ལམ་གྱི་རིམ་པར་བཤད་པ་བྱེད་པ་དེ་ཉིད་ལ་ཡང་། </a><a data-m="1270483" data-d="3919">ལམ་གྱི་འཇུག་སྒོ་སྤྱིར་བསྟན་པ་དང་། ལམ་རང་གི་ངོ་བོ་འབྲས་བུ་དང་བཅས་པ་རྣམ་པར་དབྱེ་བ་གཉིས་ཡོད་པའི་ནང་ནས། </a><a data-m="1274402" data-d="1549">དང་པོ་ལམ་གྱི་འཇུག་སྒོ་</a><a data-m="1275951" data-d="2412">སྤྱིར་བསྟན་པ་དེ་ཉིད་སོང་ཟིན་ཏེ། </a><a data-m="1278363" data-d="3029">གཉིས་པ་ལམ་གྱི་རིམ་པ་བཤད་པ་དེ་ལ། </a><a data-m="1281392" data-d="3532">སྨིན་བྱེད་ཀྱི་དབང་གི་</a><a data-m="1284924" data-d="5068">རྣམ་གཞག་དེ་སོང་ཟིན་ཏེ། </a><a data-m="1289992" data-d="1942">གཉིས་པ་ལ། མདོར་བསྟན་པ་དང་། </a><a data-m="1291934" data-d="2004">རྒྱས་པར་བཤད་གཉིས་ཡོད་པའི་ནང་ནས། </a><a data-m="1293938" data-d="3336">དེའང་མདོར་བསྟན་པའི་རིམ་པ་དེ་ཉིད་སོང་ཟིན་ཏེ། </a><a data-m="1297274" data-d="2438">གཉིས་པ་རྒྱས་པར་བཤད་པ་ལ་གསུམ། </a><a data-m="1299712" data-d="1627">གཞི་ལྟ་བས་ཐག་བཅད་པ། </a><a data-m="1301339" data-d="1581">ལམ་སྒོམ་པས་ཉམས་སུ་ལེན་པ། </a><a data-m="1302920" data-d="5064">འབྲས་བུ་ཇི་ལྟར་འགྲུབ་པའི་ཚུལ་གྱིས་མཇུག་བསྡུ་བ། ཞེས་བྱ་བ་རྣམ་པ་གསུམ་ཡོད་པའི་ནང་ནས། </a><a data-m="1307984" data-d="4622">གཞི་ལྟ་བས་ཐག་བཅད་པའི་རིམ་པ་དེ་ཉིད་ཀྱི་</a><a data-m="1312606" data-d="1584">རིམ་པ་སོང་ཟིན་ཏེ། </a><a data-m="1314190" data-d="3117">གཉིས་པ་ལམ་སྒོམ་པས་ཉམས་སུ་བླང་བ་དེ་ལ། </a><a data-m="1317307" data-d="1398">རྟེན་བསྐྱེད་པའི་རིམ་པ་དང་། </a><a data-m="1318705" data-d="1591">བརྟེན་པ་རྫོགས་པའི་རིམ་པའོ། །</a><a data-m="1320296" data-d="4107">ཞེས་པ་སྟེ། རྟེན་ཞེས་པ་དེ་ད་ལྟ་བསྐྱེད་རིམ་གྱི་སྒོ་ནས་ཐམས་ཅད་</a><a data-m="1324403" data-d="4880">སྣོད་བཅུད་རྒྱུད་གསུམ་གྱི་འཇིག་རྟེན་ལ་</a><a data-m="1329283" data-d="3655">རྟེན་བྱས་ཏེ་བསྒོམ་པར་འགྱུར་བ་ཡིན་པ་དང་། </a><a data-m="1332938" data-d="3080">བསྐྱེད་རིམ་གྱི་གྲུབ་འབྲས་མཐར་ཐུག་པ་འདི་གང་ཡིན་ཟེར་ན། </a><a data-m="1339298" data-d="1491">རང་གི་རྫོགས་རིམ་རེད། </a><a data-m="1340789" data-d="2822">རྫོགས་རིམ་དེ་ཉིད་རང་གི་རྡོ་རྗེ་ཕུང་པོ་གྲོང་ཁྱེར་གྱི་</a><a data-m="1343611" data-d="3736">གནས་པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ལ་བརྟེན་ནས་</a><a data-m="1347347" data-d="952">སྒྲུབ་དགོས་པ་དང་། </a><a data-m="1348299" data-d="3425">དེ་བས་ཀྱང་རྫོགས་རིམ་མཐར་ཐུག་དབང་བཞི་པའི་ཡེ་ཤེས་དེ་ཉིད་ནི། </a><a data-m="1351724" data-d="2625">བུམ་དབང་མི་ཤིགས་པའི་ཐིག་ལེ་ལ་</a><a data-m="1354349" data-d="2238">སྒྲུབ་དགོས་པ་ཡིན་པའི་ཚུལ་བཤད་པའི་ཕྱིར་ན། </a><a data-m="1356587" data-d="2429">དེ་རྟེན་དང་བརྟེན་པ་གསུངས་པ་དེའི་ནང་ནས། </a><a data-m="1359016" data-d="4163">དང་པོ་རྟེན་བསྐྱེད་པའི་རིམ་པ་བཤད་པར་འགྱུར་བ་དེ་རེད་དུས། </a><a data-m="1368996" data-d="2607">གང་ལས་རགས་པའི་སྒོ་གསུམ་པོ། །</a><a data-m="1371603" data-d="1726">ལྷ་སྔགས་ཆོས་སྐུར་རབ་སྦྱངས་པས། །</a><a data-m="1373329" data-d="1789">སྲིད་གསུམ་སྐྱེ་དང་འཇིག་པ་ཡི། །</a><a data-m="1375118" data-d="2785">ཐ་མལ་འཁྲུལ་པ་ལྡོག་པར་ངེས། །</a><a data-m="1377903" data-d="2603">ཞེས་པ་སྨོས་ཏེ། དེ་ཡང་ཇི་སྐད་དུ། </a><a data-m="1380506" data-d="1831">དཔལ་ཀྱེ་དགྱེས་པ་རྡོ་རྗེའི་</a><a data-m="1382337" data-d="2797">བཤད་པའི་རྒྱུད་ཀྱི་རྒྱལ་པོ་དཔལ་སམྦུ་ཊ་ལས། </a><a data-m="1385134" data-d="3139">དང་པོར་སྟོང་ཉིད་བསམས་ནས་ནི། །ལུས་ཅན་རྣམས་ཀྱི་དྲི་མ་བཀྲུ། །</a><a data-m="1388273" data-d="1735">ལུས་སོགས་སྟོང་པའི་ཞིང་ས་ལ། །</a><a data-m="1390008" data-d="1791">བློ་དང་ལྡན་པས་ས་བོན་གདབ། །</a><a data-m="1391799" data-d="1268">ཅེས་གསུངས་པ་ལྟར་དུ། </a></p>
<img src="components/slides/slide_67.jpg" alt="slide 67">
<p><a data-m="1393067" data-d="2889">དང་པོ་ཐོག་མ་སྤང་བྱ་འཁོར་བའི་ཆོས་</a><a data-m="1395956" data-d="1870">ལས་དང་ཉོན་མོངས་པ་ཐམས་ཅད་དང་། </a><a data-m="1397826" data-d="3670">བླང་བྱ་མྱ་ངན་ལས་འདས་པའི་ཆོས་སྐུ་དང་ཡེ་ཤེས་ཀྱི་ཆོས་ཐམས་ཅད་</a><a data-m="1401496" data-d="4413">སེམས་བྱུང་གི་སྒོ་ནས་</a><a data-m="1405909" data-d="2326">ཕར་སྒྲོ་བཏགས་པར་གྱུར་བ་དང་</a><a data-m="1408235" data-d="2391">སེམས་བྱུང་དེའང་གང་ལས་བྱུང་ཟེར་ན། </a><a data-m="1410626" data-d="3084">སེམས་ལས་བྱུང་ཞིང་། སེམས་དེ་ཡང་གང་ལས་བྱུང་ཟེར་ན། </a><a data-m="1413710" data-d="4798">གསལ་སྟོང་ཟུང་འཇུག་བརྗོད་པའི་མཐའ་ཐམས་ཅད་དང་བྲལ་བ་གང་ཞིག་གི་གནས་ལུགས་དེ་ཡིན། </a><a data-m="1418508" data-d="2109">གནས་ལུགས་མཐར་ཐུག་དེ་མངོན་དུ་བྱེད་པ་ལ། </a><a data-m="1420617" data-d="2220">སོ་སོ་རང་རིག་པའི་ཚུལ་གྱིས་</a><a data-m="1422837" data-d="2086">ཁོང་དུ་ཆུད་པ་གཞིར་བཞག་ནས་ཟེར། </a><a data-m="1424923" data-d="2762">དེ་གསང་སྔགས་རྡོ་རྗེ་ཐེག་པའི་དབང་བཞི་པའི་ཡེ་ཤེས་དེ་</a><a data-m="1427685" data-d="2216">ཡང་དག་པ་ཞིག་རྒྱུད་ལ་སྐྱེ་བསྡད་ན། </a><a data-m="1429901" data-d="3945">དེ་ནས་བསྐྱེད་པ་དང་རྫོགས་པ་ཐམས་ཅད་དེས་རྒྱས་ཐེབས་འགྲོ་དུས། </a><a data-m="1433846" data-d="1859">དངོས་གྲུབ་ཀྱི་རྒྱུ་རེད་འགྲོ་རྒྱུ་རེད་དུས། </a><a data-m="1435705" data-d="3633">དེའི་ཕྱིར་ན། དེ་ལྟ་བུའི་སོ་སོ་རང་རིག་པའི་ཡེ་ཤེས་ཀྱིས་</a><a data-m="1439338" data-d="2547">གསལ་སྟོང་ཟུང་འཇུག་གི་ངོ་བོ་དེའི་ངང་ལས་</a><a data-m="1441885" data-d="1069">མ་གཡོས་བཞིན་དུ། </a><a data-m="1442954" data-d="3392">ཕྱི་ལྟར་ན་ཤིན་ཏུ་རགས་པ་ཁམས་གསུམ་པོ་དེ་ཟེར་དུས། </a><a data-m="1446346" data-d="2851">འདོད་ཁམས་གཟུགས་ཁམས་གཟུགས་མེད་ཀྱི་ཁམས་གསུམ་པོ་འདི། </a><a data-m="1449197" data-d="2905">ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན་</a><a data-m="1452102" data-d="1329">དེ་རྣམས་ཀྱི་རྒྱུད་ལ་</a><a data-m="1453431" data-d="2030">ཉོན་མོངས་པ་དུག་ལྔ་ཡོད་པ་དེ་</a><a data-m="1455461" data-d="2462">བསྐྱེད་རིམ་གྱི་སྦྱང་བྱ་ཡི་གཙོ་བོ་དེ་རེད། </a><a data-m="1457923" data-d="3694">དེ་ནས་དེ་ཡི་རྗེས་སུ་ནང་དུ་རགས་པའི་སྒོ་གསུམ་པོ་གསུངས་ནས་བཟུང་། </a><a data-m="1461617" data-d="1873">ཇི་ལྟར་ཕྱི་རོལ་དེ་བཞིན་ནང་། །</a><a data-m="1463490" data-d="3144">ཟེར་མཁན་དེ་རེད་དུས། ནང་ལ་རྡོ་རྗེ་ཕུང་པོའི་གྲོང་ཁྱེར་འདི། </a><a data-m="1466634" data-d="4391">གནས་པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ཡོད་པ་དེ། </a><a data-m="1471025" data-d="1563">སྒོ་ལུས་ངག་ཡིད་གསུམ་གྱི་</a><a data-m="1472588" data-d="2761">རྟེན་དུ་འགྱུར་བ་ཆོས་མཚུངས་པར་སྦྱར་ཏེ། </a></p>
<img src="components/slides/slide_68.jpg" alt="slide 68">
<p><a data-m="1475349" data-d="2288">དེ་སྣོད་བཅུད་རྒྱུད་གསུམ་ཟེར་ནའང་འདྲ། </a><a data-m="1477637" data-d="1626">ལུས་ངག་ཡིད་གསུམ་ཟེར་ནའང་འདྲ། </a><a data-m="1479263" data-d="2751">དེ་དང་དེ་ཡི་མ་དག་པ་རྣམས་ཀྱི་</a><a data-m="1482014" data-d="2604">ཀུན་འབྱུང་ལས་དང་ཉོན་མོངས་པ་ཡིས་སྐྱེ་བསྡད་པ། </a><a data-m="1484618" data-d="1958">ཕྱི་སྣོད་ཀྱི་འཇིག་རྟེན་འབྱུང་བ་ལྔ། </a><a data-m="1486576" data-d="1923">ནང་བཅུད་ཀྱི་སེམས་ཅན་ཕུང་པོ་ལྔ། </a><a data-m="1488499" data-d="2217">དེའི་རྒྱུད་ཀྱི་ཉོན་མོངས་པ་ལྔ་དང་བཅས་</a><a data-m="1490716" data-d="3507">སྣང་ཞེན་དེ་ཐམས་ཅད། </a><a data-m="1494223" data-d="3104">དེ་ཟག་བཅས་སྡུག་བསྔལ་གྱི་རང་བཞིན་སྣང་བར་གྱུར་བ་དེ། </a><a data-m="1497327" data-d="1656">ཕར་འདག་པར་བྱ་བའི་ཕྱིར་དུ། </a><a data-m="1498983" data-d="2312">དེ་སྤང་བྱ་རུ་མི་ལྟ་བར་</a><a data-m="1501295" data-d="3096">ལྷ་སྔགས་ཆོས་སྐུའི་རང་བཞིན་དུ་རབ་ཏུ་སྦྱངས་ཏེ། </a><a data-m="1504391" data-d="4307">ཕྱི་སྣོད་ཀྱི་འཇིག་རྟེན་དེ་རང་གི་ཡི་དམ་ལྷག་པའི་ལྷ་གང་ཡིན་པ་དེའི་ཞིང་ཁམས། </a><a data-m="1508698" data-d="1757">ནང་བཅུད་ཀྱི་སེམས་ཅན་ཐམས་ཅད་</a><a data-m="1510455" data-d="2516">ལྷ་དེ་ཡི་གདན་གསུམ་ཚང་བའི་དཀྱིལ་འཁོར་</a><a data-m="1512971" data-d="2792">སྒྲུབ་པར་བྱེད་པ་དང་། </a><a data-m="1515763" data-d="3534">དེ་བསྐྱེད་རིམ་ཁོ་རང་ལའང་། གཞི་བསྐྱེད་རིམ་གྱིས་བཟུང་འགྲོ་དུས། སྣོད་བཅུད་རྒྱུད་གསུམ་པོ་འདི་</a><a data-m="1519297" data-d="2050">ལྷ་ཡི་དཀྱིལ་འཁོར་དུ་བསྒོམ། </a><a data-m="1521347" data-d="2022">དེ་ནས་དེ་ལ་ང་རྒྱལ་བརྟན་པ། </a><a data-m="1523369" data-d="1423">དག་པ་དྲན་པ། </a><a data-m="1524792" data-d="3813">རྣམ་པ་གསལ་བ་གསུམ་རེད་ཚར་དུས། </a><a data-m="1528605" data-d="2634">དེ་བསྐྱེད་རིམ་གྱི་ཏིང་ངེ་འཛིན་ལ་ཡུན་རིང་པོ་བསྒོམས་དུས། </a><a data-m="1531239" data-d="2241">སྐྱོ་འོང་བས་སྐྱོ་བ་བསང་བར་བྱེད་པ་དང་། </a><a data-m="1533480" data-d="2030">བསྐྱེད་རིམ་འདིའི་བོགས་འདོན་པར་བྱེད་པ་ལ། </a><a data-m="1535510" data-d="3189">དཔེར་ན། མི་ཞིག་ཡིན་ན་ལུས་ངག་ཡིད་གསུམ་ལྷན་ཅིག་ཏུ་ཚོགས་ན། </a><a data-m="1538699" data-d="2720">ལས་དང་བྱ་བ་གང་དགོས་ན་བྱེད་ནུས་རྒྱུ་རེད་དུས། </a><a data-m="1541419" data-d="1566">དཔེ་དེ་ལྟ་བུ་སྟེ། </a><a data-m="1542985" data-d="4015">སྔགས་ཀྱིས་ཐུགས་རྒྱུད་བསྐུལ་ན། ལྷ་ཡི་ཡེ་ཤེས་དེ་སྔགས་ཀྱི་རོལ་པ་ལ་འཆར་འོང་དུས། </a><a data-m="1547000" data-d="3513">སྔགས་འདི་ལྷའི་ཡེ་ཤེས་ཀྱི་རོལ་པའི་སྔགས་འདི་ཡང་ནས་ཡང་དུ་བཟླས་ན། </a><a data-m="1550513" data-d="3157">སྔགས་འདི་ཡིས་མཆོག་དང་ཐུན་མོང་གི་དངོས་གྲུབ་ཐམས་ཅད། མྱུར་དུ་</a><a data-m="1553670" data-d="1796">འབྱིན་པར་བྱེད་རྒྱུ་རེད་དུས། དེའི་ཕྱིར་ན། </a><a data-m="1555466" data-d="2324">དེ་བསྐྱེད་རིམ་བོགས་འབྱིན་པའི་ཆེད་དུ་</a><a data-m="1557790" data-d="610">སྔགས་དང་། </a><a data-m="1558400" data-d="2690">དེ་ནས་ལྷ་དང་སྔགས་དེ་དག་ཐམས་ཅད་ཀྱང་། </a><a data-m="1561090" data-d="3330">ཐ་མལ་པའི་གཟུགས་ཀྱི་ཐ་མལ་པའི་ངག་ལྟ་བུའི་རྣམ་པར་མི་ལྟ་བར། </a><a data-m="1564420" data-d="2430">སངས་རྒྱས་ཀྱི་ཡེ་ཤེས་རྣམ་པ་ཐམས་ཅད་པ་དེ། </a><a data-m="1566850" data-d="2298">གདུལ་བྱ་ལ་སྐུ་ཡིས་འདུལ་བ་རྣམས་ལ་ལྷ། </a><a data-m="1569148" data-d="1534">གསུང་གིས་འདུལ་བ་རྣམས་ལ་སྔགས། </a><a data-m="1570682" data-d="3747">ཐུགས་ཀྱིས་འདུལ་བ་རྣམས་ལ་ཆོས་སྐུ་ཡི་རང་བཞིན་ཡིན་པར་ཤེས་ཏེ། </a><a data-m="1574429" data-d="2532">རབ་ཏུ་སྦྱངས་བར་བྱས་པ་དེ་ལ་བརྟེན་ཏེ། </a><a data-m="1576961" data-d="2767">དེ་མ་དག་པའི་ལས་དང་ཉོན་མོངས་པ་ཡིས་སྣང་བ། </a><a data-m="1579728" data-d="2877">སྣོད་བཅུད་སྡུག་བདེན་དུ་མཐོང་བ་འདི་ཕར་སྦྱངས་ཏེ། </a><a data-m="1582605" data-d="1609">ཕྱི་འཇིག་རྟེན་ཁམས་ལ་ཡིན་ན་</a><a data-m="1584214" data-d="3168">འདོད་ཁམས་དང་། གཟུགས་ཁམས། གཟུགས་མེད་ཁམས་གསུམ་གྱི་</a><a data-m="1587382" data-d="1118">སྲིད་པ་གསུམ་དང་། </a><a data-m="1588500" data-d="2053">ནང་གི་ཕུང་པོ་ལྔ་པོ་དེ་དག་ཡིན་ན། </a><a data-m="1590553" data-d="4397">དང་པོ་ཚུར་སྐྱེ་བ། ཐ་མར་ལུས་སེམས་གཉིས་སོ་སོར་བྲལ་ཏེ་འཇིག་པ་དང་</a><a data-m="1594950" data-d="2052">འཆི་བ། བར་དོའི་གནས་སྐབས་ཏེ། </a><a data-m="1597002" data-d="2392">འདི་རྣམ་པ་གསུམ་པོ་འདི་སྐྱེ་འཆི་བར་དོ་གསུམ་འདི། </a><a data-m="1599394" data-d="2123">སྐུ་གསུམ་གྱི་རང་བཞིན་དུ་སྦྱངས་ཏེ། </a><a data-m="1601517" data-d="3426">དེ་སྲིད་པ་གསུམ་དང་། </a><a data-m="1604943" data-d="3847">སྐྱེ་འཆི་བར་དོ་གསུམ་གྱི་དེ་དང་དེའི་ཐ་མལ་གྱི་འཁྲུལ་པའི་ཆ་ཐམས་ཅད། </a><a data-m="1608790" data-d="1274">བསྐྱེད་རིམ་དེ་ལ་བརྟེན་ཏེ་</a><a data-m="1610064" data-d="1227">ལྡོག་པར་ངེས་པའི་</a><a data-m="1611291" data-d="1288">དེ་སྦྱང་གཞི་</a><a data-m="1612579" data-d="3798">གཉུག་མའི་རྡོ་རྗེ་གསུམ་ལ་ཡེ་ཤེས་ཟེར། རང་གི་སྒོ་ལུས་ངག་ཡིད་གསུམ་ལ་ཡོད་པ་དེ། </a><a data-m="1616377" data-d="3359">སྦྱོང་བྱེད་ལྷ་སྔགས་ཆོས་སྐུའི་རོལ་པ་ཡིས་རབ་ཏུ་སྦྱངས། </a><a data-m="1619736" data-d="3497">དེ་ལྟར་སྦྱོང་བ་འདི། སྦྱང་གཞི་དང་སྦྱོང་བྱེད་གཉིས་ལྟོ་སྦྱར་ཐུབ་ན། </a><a data-m="1623233" data-d="2146">དེ་སྔགས་ཀྱི་ལམ་གྱི་གོ་བ་རྣལ་མ་རེད་དུས་</a><a data-m="1625379" data-d="1627">དེ་ངོ་འཕྲོད་པར་བྱེད། </a><a data-m="1627006" data-d="1684">དེ་ངོ་འཕྲོད་པར་བྱས་པའི་རྗེས་སུ། </a><a data-m="1628690" data-d="3205">དེ་ནས་མཆོག་དང་ཐུན་མོང་གི་དངོས་གྲུབ་སྒྲུབ་པ་དེ་ལ། </a><a data-m="1631895" data-d="2148">བསོད་ནམས་ཀྱི་ཚོགས་བསགས་དགོས་རྒྱུ་རེད་དུས། </a><a data-m="1634043" data-d="2089">དེ་བསོད་ནམས་ཀྱི་ཚོགས་བསག་པར་བྱ་བའི་ཕྱིར་དུ། </a><a data-m="1636132" data-d="1205">སྐྱབས་སུ་འགྲོ་བ་དང་། </a><a data-m="1637337" data-d="2638">སེམས་བསྐྱེད་པ་དང་། ཡན་ལག་བདུན་པ་ཡི་སྒོ་ནས་</a><a data-m="1639975" data-d="1206">བསགས་སྦྱང་བྱེད་པ་དང་། </a><a data-m="1641181" data-d="2542">དེ་ནས་སྡོམ་པ་བཟུང་བ་དང་། </a><a data-m="1643723" data-d="2543">སྣོད་བཅུད་ཡེ་ཤེས་ཀྱི་འཁོར་ལོར་བྱིན་དབབ་པ་དང་། </a><a data-m="1646266" data-d="2769"><span class="unsure">སྨན་རཀ་</span> མཆོད་པ་བྱིན་གྱིས་བརླབ་པ་ལ་སོགས་པ་</a><a data-m="1649035" data-d="1487">སྔོན་དུ་འགྲོ་བས། </a></p>
<img src="components/slides/slide_69.jpg" alt="slide 69">
<p><a data-m="1650522" data-d="1328">དེ་ཐོག་མ་ཉིད་དུ། </a><a data-m="1651850" data-d="2340">ད་སྣོད་བཅུད་རྒྱུད་གསུམ་པོ་ཐམས་ཅད། </a><a data-m="1654190" data-d="1997">ཤཱུ་ནྱ་ཏཱའི་སྔགས་བརྗོད་པ་དང་མཉམ་དུ་</a><a data-m="1656187" data-d="2431">ཕར་མི་དམིགས་པ་སྟོང་པ་ཉིད་ཀྱི་ངང་དུ་སྦྱངས། </a><a data-m="1658618" data-d="1455">དེ་ནས་རྙིང་མ་ལྟ་བུ་ཡིན་ན། </a><a data-m="1660073" data-d="1962">དེ་བཞིན་ཉིད་ཀྱི་ཏིང་ངེ་འཛིན་ཟེར་དུས། </a><a data-m="1662035" data-d="3307">དེ་སྔར་བླ་མས་རང་ངོ་ལ་ངོ་སྤྲད་པའི་དབང་དོན་གྱི་ཡེ་ཤེས་ཡོད་ན་</a><a data-m="1665342" data-d="1435">དེའི་སྟེང་དུ་མཉམ་པར་བཞག །</a><a data-m="1666777" data-d="2645">དབང་དོན་གྱི་ཡེ་ཤེས་ཉམས་མྱོང་མེད་མཁན་ཞིག་ཡིན་ན། </a><a data-m="1669422" data-d="1714">དེ་ཤཱུ་ནྱ་ཏཱའི་སྔགས་བརྗོད་སྡོད་དུས། </a><a data-m="1671136" data-d="3813">སྣོད་བཅུད་ཐམས་ཅད་མི་དམིགས་པ་ནམ་མཁའ་ལ་འཇའ་ཡལ་བ་བཞིན་དུ་སོང་བསམ། </a><a data-m="1674949" data-d="1693">སེམས་ཀྱིས་སྟོང་ཉམས་ཤིག་ཤར་འོང་རྒྱུ། </a><a data-m="1676642" data-d="3038">སྟོང་ཉམས་འདིའི་ངོ་བོ་ལ་ཚུལ་བཞིན་དུ་མཉམ་པར་བཞག་སྟེ། </a><a data-m="1679680" data-d="2845">ཉམས་མྱོང་གི་ངང་དུ་ཏིང་ངེ་འཛིན་མཉམ་པར་བཞག་པར་བྱ། </a><a data-m="1682525" data-d="4783">དེ་འདི་ལྟ་བུ་བསྐྱེད་རིམ་གྱི་ངོ་བོ་དེ་ལམ་ངེས་རྫོགས་ཀྱི་དབང་དུ་བྱས་ན། </a><a data-m="1687308" data-d="3126">དང་པོ་ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན། </a><a data-m="1690434" data-d="4180">བར་དུ་ཉོན་མོངས་དུག་ལྔ་མ་གྲུབ་པའི་ཚུལ། ཁ་རྩང་དབུ་མའི་རིགས་པ་ཡིས་དཔྱད་པ་དེ་ལྟ་བུས་</a><a data-m="1694614" data-d="2095">བཤད་སྤྲོས་བྱེད། སློབ་མས་དེ་བསྒོམ། </a><a data-m="1696709" data-d="2638">དེ་སྟོང་ཉིད་ཀྱི་ཉམས་མྱོང་ཕྲ་མོ་ཞིག་རྒྱུད་ལ་སྐྱེ་འོང་ན། </a><a data-m="1699347" data-d="3379">དེའི་སྟེང་དུ་མཉམ་པར་བཞག་པ་དེ་འདྲས་མཉམ་པར་བཞག་པས། </a><a data-m="1702726" data-d="4091">དེ་མཉམ་པར་བཞག་པ་དེ་བཞིན་ཉིད་ཀྱི་ཏིང་ངེ་འཛིན་འདིའི་སྦྱང་བྱ་གང་ཞིག་རེད་ཟེར་ན། </a><a data-m="1706817" data-d="4052">ལུས་དང་སེམས་གཉིས་སོ་སོ་རུ་བྲལ་ཏེ་འཆི་བའི་སྲིད་པ་དེ་སྦྱང་རྒྱུ་རེད། </a><a data-m="1710869" data-d="3479">ཁམས་གསུམ་གྱི་ནང་ནས་གཟུགས་མེད་ཀྱི་ཁམས་ལ་བག་ཆགས་དེ་སྦྱངས། </a><a data-m="1714348" data-d="2467">དེ་ནས་དེའི་ནང་ནས་རྙིང་མའི་བསྐྱེད་རིམ་ལྟ་བུ་ཡིན་ན། </a><a data-m="1716815" data-d="3301">སྟོང་ཉིད་དེ་ལྟ་བུའི་གནས་ལུགས་མ་རྟོགས་པའི་སེམས་ཅན་ཐམས་ཅད་</a><a data-m="1720116" data-d="2174">སྙིང་རྗེ་ཆེན་པོ་ཞིག་བརྩེ་བའི་སྙིང་རྗེ་སྒོམ་དུས། </a><a data-m="1722290" data-d="2298">དེ་ཀུན་སྣང་གི་ཏིང་ངེ་འཛིན་ཟེར་མཁན་འདི་རེད། </a><a data-m="1724588" data-d="2359">དེ་སྟོང་དང་སྙིང་རྗེ་ཟུང་དུ་འཇུག་ན། </a><a data-m="1726947" data-d="2502">ཐེག་པ་ཆེན་པོའི་ལམ་མ་ནོར་བ་རེད་རྒྱུ་རེད་དུས་</a><a data-m="1729449" data-d="654">འདི་རེད། </a><a data-m="1730103" data-d="1703">དེའི་སྦྱང་བྱ་གང་ཡིན་ཟེར་ན། </a><a data-m="1731806" data-d="3019">སངས་རྒྱས་ཐམས་ཅད་ཆོས་སྐུ་ལས་གཟུགས་སྐུར་བཞེངས་པའི་ཚུལ་</a><a data-m="1734825" data-d="3766">འདི་བཞེངས་མ་ཐུབ་པའི་ལས་དང་ཉོན་མོངས་པའི་སྒྲིབ་པས་</a><a data-m="1738591" data-d="3558">གཞིའི་ཆོས་ཉིད་ལས་ཚུར་འཁོར་བར་འཁྱམ་འོང་རྒྱུ། </a><a data-m="1744355" data-d="2349">དེ་ཕར་སྦྱངས་འགྲོ་དུས། </a><a data-m="1746704" data-d="1507">ཆོས་སྐུ་ལས་གཟུགས་སྐུ་</a><a data-m="1748211" data-d="2862">བཞེངས་པར་རྩོམ་པ་དེ་དང་མཚུངས་པ་དེ་སྦྱོང་བྱེད་བྱས། </a><a data-m="1751073" data-d="2631">དེ་ནས་སྟོང་དང་སྙིང་རྗེ་ཟུང་དུ་འཇུག་པའི་ངོ་བོ་དེ་ལས་</a><a data-m="1753704" data-d="3190">ས་བོན་གྱི་རྣམ་པ་ཡི་ཧཱུྃ་དང་ཧྲཱི་ལ་སོགས་པ་ལྡང་བ་དེ། </a><a data-m="1756894" data-d="1283">རྒྱུ་ཡི་ཏིང་ངེ་འཛིན་ཟེར་རེད། </a><a data-m="1758177" data-d="1556">དེ་ལྟ་བུ་སྒོམ་པར་བྱེད་པ་རེད། </a><a data-m="1775732" data-d="2632">དེ་གསར་མ་ཡི་བསྐྱེད་རིམ་ལྟ་བུ་ཡིན་ན། </a><a data-m="1778364" data-d="4518">ཤཱུ་ནྱ་ཏཱའི་སྔགས་ལ་སོགས་པ་བརྗོད་ནས། སྣོད་བཅུད་ཐམས་ཅད་མི་དམིགས་པ་སྟོང་པ་ཉིད་དུ་སྦྱངས། </a><a data-m="1782882" data-d="4169">དེ་སྟོང་པའི་ངང་ནས་བར་དོའི་ཤེས་པ་རྣམ་པར་ཤེས་པ་དེ་དང་། </a><a data-m="1787051" data-d="3196">ལྷའི་ས་བོན་གྱི་ཚུལ་རྣམ་པ་སྒོམ་པ་མ་གཏོགས། </a><a data-m="1790247" data-d="2178">དེ་བཞིན་ཉིད་ཀྱི་ཏིང་ངེ་འཛིན་དང་། </a><a data-m="1792425" data-d="1050">ཀུན་སྣང་གི་ཏིང་ངེ་འཛིན། </a><a data-m="1793475" data-d="2054">རྒྱུ་ཡི་ཏིང་ངེ་འཛིན་གསུམ་པོ་འདི་ཡོད་མ་རེད། </a><a data-m="1795529" data-d="2363">འདིའི་ཏིང་ངེ་འཛིན་རྣམ་པ་གསུམ་པོ་དེ་</a><a data-m="1797892" data-d="3224">གསང་སྔགས་རྙིང་མ་ཡི་ཁྱད་ཆོས་རེད། </a><a data-m="1801116" data-d="1617">དེ་ལྟ་བུའི་རྣམ་པ་དང་། </a><a data-m="1802733" data-d="4264">དོན་དུ་དེ་དང་པོ་སྟོང་ཉིད་ཕར་སྦྱངས་ཚར་དུས། དེ་ནས་</a><a data-m="1806997" data-d="3885">སྣོད་བཅུད་ལྷ་སྔགས་ཆོས་སྐུའི་རྣམ་པ་རུ་སྦྱོང་འོང་རྒྱུ་འདི། </a><a data-m="1810882" data-d="1536">སྦྱང་བྱ་ག་རེ་སྦྱང་འོང་རེད་ཟེར་ན། </a><a data-m="1812418" data-d="2710">ད་ལྟ་</a><a data-m="1819806" data-d="3453">ཐ་མལ་པའི་འཁྲུལ་སྣང་ཐམས་ཅད་ཆོས་ཉིད་ཀྱི་ངོ་བོར་ཕར་སྦྱངས་ཚར་དུས། </a><a data-m="1823259" data-d="1810">སླར་ཡང་སྣང་ཆ་ཞིག་ཚུར་ལྡང་འོང་དུས། </a><a data-m="1825069" data-d="2720">དེ་ནས་སྐྱེ་བ་ག་ན་ལེན་དགོས་ན། བར་དོའི་སྲིད་པ་</a><a data-m="1827789" data-d="1280">ཤར་འོང་རྒྱུ་དེ་དང་། </a><a data-m="1829069" data-d="2362">དེ་ནས་གཟུགས་ཁམས་ཀྱི་ལྷ་ཡི་སྦྱངས། </a><a data-m="1831431" data-d="3161">དེ་ནས་གང་བྱེད་ནའང་སྣང་སྟོང་ཟུང་འཇུག་གི་ངང་ནས། </a><a data-m="1834592" data-d="1732">ས་བོན་དེ་ལས་རིམ་པ་བཞིན་དུ། </a><a data-m="1836324" data-d="994">མངོན་བྱང་ལྔ་བསྐྱེད། </a><a data-m="1837318" data-d="2640">རྡོ་རྗེའི་ཆོ་ག་གསུམ་བསྐྱེད་ལ་སོགས་པ་ཡི་སྒོ་ནས་</a><a data-m="1839958" data-d="1182">ལྷ་སྐུར་བལྟས་ཏེ། </a><a data-m="1841140" data-d="2308">ལྷ་ཡི་རྣམ་པར་སྦྱོང་འོང་རྒྱུ། དེའི་སྟེང་ནས་</a><a data-m="1843448" data-d="2723">དེ་ནས་ལྷ་ཡེ་ཤེས་པ་སྤྱན་འདྲེན། </a><a data-m="1846171" data-d="1896">དམ་ཚིག་པ་ལ་གཉིས་མེད་དུ་སྟིམ། </a><a data-m="1848067" data-d="2330">དེ་ནས་དེ་ལ་ཡང་མཆོད་པ་ལ་སོགས་པ་</a><a data-m="1850397" data-d="1680">འབུལ་བར་བྱེད་དང་ནི། </a><a data-m="1852077" data-d="3336">དེ་ནས་ལྷ་ཡི་ཆེ་བའི་ཡོན་ཏན་བརྗོད་པའི་བསྟོད་པ་བྱས་ཏེ། </a><a data-m="1855413" data-d="1902">དེ་ནས་ད་ལྟ་ཞུས་པ་བཞིན་དུ་</a><a data-m="1857315" data-d="3765">བསྐྱེད་རིམ་གྱི་བོགས་འབྱིན་ལ། བཟླས་པ་སྔགས་ཀྱི་རྣལ་འབྱོར་ལ་སོགས་པ་བསྒོམས་ནས། </a><a data-m="1861080" data-d="2651">དེ་ལྷ་སྔགས་ཆོས་ཉིད་གསུམ་ལ་བརྟན་པ་ཐོབ་འོངས་ན། </a><a data-m="1863731" data-d="2372">དེ་ཞི་རྒྱས་དབང་དྲག་གི་ལས་རབ་འབྱམས་དང་། </a><a data-m="1866103" data-d="3967">མཆོག་གི་ཕྱག་རྒྱ་ཆེན་པོའི་དངོས་གྲུབ་ལ་སོགས་པ་ཚུལ་བཞིན་དུ་སྤྱོད་འོང་རྒྱུ་རེད། </a><a data-m="1870070" data-d="1320">དེ་སྤྱོད་པར་བྱེད་པ་ནི། </a><a data-m="1871390" data-d="2398">དེ་ནས་ཚུར་སྐྱེ་བའི་སྲིད་པ་བཟུང་ཚར་ནས། </a><a data-m="1873788" data-d="3307">པུ་གུ་དེ་མངལ་སྐྱེས་ལྟ་བུ་ཡིན་ན་མ་ལས་སྐྱེ། </a><a data-m="1877095" data-d="2633">སྐྱེས་ཚར་དུས། དེ་ནས་འཇིག་རྟེན་ལ་བྱ་བ་</a><a data-m="1879728" data-d="3258">རྩོམ་པར་བྱེད་པ། འདིའི་སྲིད་པ་ཆ་དང་བཅས་པ་དང་ནི། </a><a data-m="1882986" data-d="1898">འདོད་པའི་ཁམས་ཀྱི་བག་ཆགས་ཐམས་ཅད་</a><a data-m="1884884" data-d="2594">སྦྱངས་ཤིང་། དེ་སྦྱངས་ཟིན་པ་དེ་ལ་བརྟེན་ནས། </a><a data-m="1887478" data-d="1142">སངས་རྒྱས་རྣམས་ཀྱང་</a><a data-m="1888620" data-d="2816">སངས་རྒྱས་མཆོག་གི་སྤྲུལ་པའི་སྐུ་འཇིག་རྟེན་དུ་འབྱོན་དུས། </a><a data-m="1891436" data-d="4317">གཞན་དོན་གྱི་ཕྲིན་ལས་ཀྱི་མཛད་པ་རིམ་པ་བཞིན་དུ་སྐྱོང་བ་ལྟ་བུ་དང་། </a></p>
<img src="components/slides/slide_70.jpg" alt="slide 70">
<p><a data-m="1895753" data-d="3539">དེ་དག་ཀྱང་གཙོ་བོར་རང་རང་གི་དྲི་མ་སྦྱངས་ཤིང་ཟེར། དཔེར་ན། </a><a data-m="1899292" data-d="2659">སྣོད་བཅུད་ཐམས་ཅད་མི་དམིགས་པ་སྟོང་པར་སྦྱངས་ནས། </a><a data-m="1901951" data-d="3758">འཆི་སྲིད་སྦྱངས་བ་འདི་གཙོ་བོ་ཡི་ཚུལ་དུ་སྨོས་པ་རེད་མ་གཏོགས། ཡང་བར་དོའི་སྲིད་པ་དང་། </a><a data-m="1905709" data-d="3308">སྐྱེ་བའི་སྲིད་པའང་སྟོང་པར་སྦྱངས་བ་འདིས་མི་སྦྱངས་བ་མ་རེད། </a><a data-m="1909017" data-d="3154">དེ་ལྡོག་ཆ་ཡིས་བྱས་ནས། སྐབས་སུ་སོ་སོ་ཕྱེ་རེད་མ་གཏོགས། </a><a data-m="1912171" data-d="2463">ཡང་གཅིག་གིས་གཅིག་ལ་ཕན་པ་མེད་པ་མ་རེད་དུས། </a><a data-m="1914634" data-d="3096">གཙོ་བོ་ཡི་ཆ་ནས་སྨོས་དུས། རང་རང་གི་དྲི་མ་སྦྱངས་ཤིང་། </a><a data-m="1917730" data-d="1752">དེ་འབྲས་བུ་ལམ་དུ་བྱས་པ་ཟེར་དུས། </a><a data-m="1919482" data-d="2590">སངས་རྒྱས་རྣམས་འཇིག་རྟེན་གྱི་ཁམས་ལ་དང་པོ་</a><a data-m="1922072" data-d="4214">ཆོས་ཉིད་མཉམ་པ་ཉིད་ཀྱི་ངང་ནས། སེམས་ཅན་ལ་དམིགས་པ་མེད་པའི་ཐུགས་རྗེ་ཆེན་པོ་སྐྱེས། </a><a data-m="1926286" data-d="2251">ཐུགས་རྗེ་ཆེན་པོ་སྐྱེས་པ་དེ་ལ་བརྟེན་ནས་</a><a data-m="1928537" data-d="1079">གདུལ་བྱའི་དོན་དུ། </a><a data-m="1929616" data-d="1720">དེ་ནས་སྤྲུལ་པའི་སྐུ་ཡི་རྣམ་པར་བཞེངས། </a><a data-m="1931336" data-d="1877">སྤྲུལ་པའི་སྐུ་ཡིས་</a><a data-m="1933213" data-d="4770">སེམས་ཅན་ཐམས་ཅད་ཐར་པའི་ལམ་ལ་བཀོད་པའི་ཕྲིན་ལས་མཛད་པ་འདིའི་རྣམ་པ་འདི་དང་མཐུན་རྒྱུ་རེད། </a><a data-m="1937983" data-d="1666">མ་དག་པ་འཁོར་བའི་སྐབས་ཡིན་ན། </a><a data-m="1939649" data-d="1634">དེ་བར་དོའི་རྣམ་པར་ཤེས་པ་དེ་</a><a data-m="1941283" data-d="2905">མའི་མངལ་ནང་དུ་ཞུགས། སྐྱེ་བའི་སྲིད་པ་འབྱུང་དུས། </a><a data-m="1944188" data-d="4404">སྔོན་ནས་ལུས་སེམས་ཕར་བྲལ་ཏེ་བར་དོར་ཆེན་པོའི་དྲི་མ་དང་བཅས་པ་སྦྱངས་ཤིང་། </a><a data-m="1948592" data-d="1334">ལམ་དུ་བྱས་པས། </a><a data-m="1949926" data-d="1399">དེ་ནས་འབྲས་བུ་རིམ་པ་བཞིན་དུ་</a><a data-m="1951325" data-d="3066">སངས་རྒྱས་སྐུ་གསུམ་གྱི་ཡེ་ཤེས་དེ། རྒྱུད་ལ་འདྲེན་པར་བྱེད་པའི་</a><a data-m="1954391" data-d="1828">སྨིན་བྱེད་སྔོན་འགྲོ་ལྟ་བུ་འགྱུར་བས་ན། </a><a data-m="1956219" data-d="3059">དེ་ལས་ཐབས་ཀྱི་སྣང་ཆ་དེ་གཙོ་བོ་ཡིན་པ་དང་། </a><a data-m="1959278" data-d="1862">དེ་ནས་འདིའི་ཐོག་ནས་</a><a data-m="1961140" data-d="2163">སྣོད་བཅུད་རྒྱུད་གསུམ་གྱི་སྣང་ཆ་དེ། </a><a data-m="1963303" data-d="3558">ལྷ་སྔགས་ཆོས་སྐུ་ལ་ཚུར་སེམས་ཀྱིས་སྤྲོས་ཏེ་བསྐྱེད་པར་གྱུར་བ་ཡིན་པའི་ཕྱིར་ན། </a><a data-m="1966861" data-d="4642">དེ་བསྐྱེད་པའི་རིམ་པ་ཞེས་བྱ་བའི་ཚུལ་གྱིས་བསྟན་པར་མཛད་པའི་རྒྱུ་མཚན་དེ་འདྲ་རེད། </a><a data-m="1971503" data-d="1507">དེ་ནས་དེ་ཡི་རྗེས་སུ་ད་</a><a data-m="1973010" data-d="3599">ལམ་རྫོགས་པའི་རིམ་པ་བསྟན་པར་འགྱུར་བ་དེ་རེད། </a><a data-m="1976609" data-d="2824">དེ་རྫོགས་པའི་རིམ་པ་བསྟན་པ་ནི། </a><a data-m="1979433" data-d="4226">དེར་འཛིན་ཞེན་པ་འབྱིན་པའི་སླད། །</a><a data-m="1983659" data-d="3059">ཕྲ་བའི་རྩ་རླུང་ཐིག་ལེ་ལ། །གནད་དུ་བསྣུན་པའི་སྦྱོར་བ་ཡིས། །</a><a data-m="1986718" data-d="1631">བདེ་ཆེན་ཡེ་ཤེས་རྙེད་པར་འགྱུར། །</a><a data-m="1988349" data-d="1712">ཞེས་པའི་སྒོ་ནས་སྨོས་པ་སྟེ། </a></p>
<img src="components/slides/slide_71.jpg" alt="slide 71">
<p><a data-m="1990061" data-d="2603">ད་ད་ལྟ་བསྐྱེད་རིམ་འདི་རགས་པའི་རྣལ་འབྱོར་རེད་དུས། </a><a data-m="1992664" data-d="3843">དེ་རགས་པ་ང་ཚོའི་གདོས་བཅས་འདོད་ཁམས་པའི་ཤ་ཁྲག་གི་ལུས་ལྟ་བུ་འདི། </a><a data-m="1996507" data-d="4104">སྒོ་གསུམ་པོ་དེ་རྣམས་ཐམས་ཅད་ལྷ་སྔགས་ཆོས་སྐུ་སོགས་སུ་ལྟ་བ། </a><a data-m="2000611" data-d="1930">དེ་ལྷ་སྔགས་ཆོས་སྐུ་གཞན་དེ་</a><a data-m="2002541" data-d="2375">དེ་སངས་རྒྱས་ཀྱི་ཡེ་ཤེས་ཀྱི་རོལ་པ་ཡིན་བསམ་དུས་</a><a data-m="2004916" data-d="1960">གྱ་ནོམ་ལྷར་ཞེན་པའི་འཛིན་པ་དེ། </a><a data-m="2006876" data-d="1233">ཕར་བཤིག་དགོས་རྒྱུ་རེད་དུས། </a><a data-m="2008109" data-d="2187">དེ་དག་འབྱིན་པར་བྱ་བའི་ཕྱིར་དུ། </a><a data-m="2010296" data-d="1633">དེ་རང་གི་རྡོ་རྗེ་ཕུང་པོའི་</a><a data-m="2011929" data-d="2297">གྲོང་ཁྱེར་དེ་ལ། ཡེ་ཤེས་ཀྱི་རྩ། </a><a data-m="2014226" data-d="4850">ཡེ་ཤེས་ཀྱི་རླུང་། ཡེ་ཤེས་ཀྱི་ཐིག་ལེ་ཡེ་ནས་གནས་ཡོད་པ་དེ་ལ། </a><a data-m="2019076" data-d="2199">དེ་གནད་དུ་བསྣུན་པར་བྱེད་པའི་སྦྱོར་བ་བཤད་ན། </a><a data-m="2021275" data-d="1844">རྫོགས་པའི་རིམ་པ་དེ་བསྒོམ་རྒྱུ་རེད། </a><a data-m="2023119" data-d="2920">དེ་རྫོགས་པའི་རིམ་པ་སྒོམ་འོང་དུས་ཐོག་མ་ཉིད་དུ་དེ་</a><a data-m="2026039" data-d="4264">རྩ་འདི་གང་ལ་བརྟེན་ཡོད་ཟེར་ན། </a><a data-m="2030303" data-d="1062">ལུས་ལ་བརྟེན་ཡོད་རེད། </a><a data-m="2031365" data-d="2459">རྩ་འདི་ཡི་ནང་དེ་ན་རྒྱུ་བ་འདི་རླུང་རེད། </a><a data-m="2033824" data-d="2099">རླུང་གིས་ཕར་ཚུར་ཁྱེར་བར་བྱས་པ་འདི་</a><a data-m="2035923" data-d="1036">ཁམས་དཀར་དམར་རེད་དུས། </a><a data-m="2036959" data-d="1767">དང་པོ་རྩ་འདི་དྲང་པོར་འགྲོ་དགོས་རེད། </a><a data-m="2038726" data-d="2396">རྩ་དྲང་པོར་འགྲོ་བའི་ཐབས་སུ་གྱུར་བ་འདི་ལ། </a><a data-m="2041122" data-d="5239">དེ་ལུས་གནད་རྫོགས་རིམ་སྒོམ་པའི་ཚེ་ན། རྣམ་པར་སྣང་མཛད་ཀྱི་ཆོས་བདུན་དང་ལྡན་པ་བཅའ་བར་བྱེད་པ་དང་། </a><a data-m="2046361" data-d="2007">དེ་རྩ་ཡི་མདུད་པ་གྲོལ་བ་</a><a data-m="2048368" data-d="1811">ཡི་ཐབས་དང་། </a><a data-m="2050179" data-d="3020">ལུས་ཀྱི་རླུང་དེ། </a><a data-m="2053199" data-d="4060">ཡེ་ཤེས་ཀྱི་རྩ། ཡེ་ཤེས་ཀྱི་རླུང་འགྲོ་བར་བྱེད་པའི་ཆེད་དུ་འཁྲུལ་འཁོར་དང་། </a><a data-m="2057259" data-d="2245">དེ་འཁྲུལ་འཁོར་བྱས་ཟིན་པ་དེ་ལ་བརྟེན་ཏེ། </a><a data-m="2059504" data-d="4385">རྩ་འདི་ལུས་གནད་དྲང་པོར་སྲང་བ་དང་། འཁྲུལ་འཁོར་གྱིས་རྩ་ཡི་མདུད་པ་བཀྲོལ་ཚར་དུས། </a><a data-m="2063889" data-d="2007">དེ་ནས་རླུང་ལམ་དུ་བྱེད་པའི་ཆེད་དུ་</a><a data-m="2065896" data-d="3689">བུམ་པ་ཅན་གྱི་སྦྱོར་བ་ཡི་སྒོ་ནས། རླུང་གི་བྱེད་པ་དེ་ཕར་བཅིངས་</a><a data-m="2069585" data-d="2480">དེ་བྱས་དུས། ད་སྔ་རང་གི་ལུས་ལ་གནས་པའི་</a><a data-m="2072065" data-d="4844">རླུང་དེ་དག་ཉོན་མོངས་པ་དུག་ལྔ་བསྐྱེད་པས་ལས་དང་ཉོན་མོངས་པའི་རྩ་སྦུབས་ལ་འགྲོ་ཡི་ཡོད་རེད་དུས། </a><a data-m="2076909" data-d="3447">དེའི་ཕྱིར་ན། ལས་དང་ཉོན་མོངས་པའི་རྩ་སྦུབས་ཀྱི་སྒོ་འདི་ཕར་བཀག །</a><a data-m="2080356" data-d="2895">ཡེ་ཤེས་ཀྱི་རྩ་སྦུབས་ཚུར་རྒྱས་པར་བྱེད་པའི་</a><a data-m="2083251" data-d="1680">འདིའི་རྣལ་འབྱོར་གྱི་སྒོ་ནས། </a><a data-m="2084931" data-d="1138">ཐོག་མར་རྩ་སྦྱངས། </a><a data-m="2086069" data-d="2423">རྩ་སྦྱོང་བ་འདིའི་ཐབས་སུ་གྱུར་བ་དེ་ལ། </a><a data-m="2088492" data-d="2245">རྡོ་རྗེའི་བཟླས་པ། ཕྲ་བའི་རྡོ་རྗེའི་བཟླས་པ་དང་། </a><a data-m="2090737" data-d="1505">རགས་པའི་རྡོ་རྗེའི་བཟླས་པ་ཞེས་</a><a data-m="2092242" data-d="3587">སྟེང་འོག་གི་རླུང་ཁ་སྦྱོར་བ་ལ་སོགས་པའི་རྣལ་འབྱོར་གྱིས་རླུང་སྦྱངས། </a><a data-m="2095829" data-d="2153">རླུང་སྦྱངས་བར་གྱུར་བ་དེ་ལ་བརྟེན་ཏེ། </a><a data-m="2097982" data-d="1601">རླུང་འདི་གང་དུ་བཅུག་དགོས་རེད་ཟེར་ན། </a><a data-m="2099583" data-d="2689">ལུས་ཀྱི་དབུས་སུ་ཡོད་པའི་དབུ་མའི་ནང་དུ་བཅུག །</a><a data-m="2102272" data-d="3463">དེ་ནས་རླུང་བཏང་འགྲོ་བཞག་སྡོད་ལ་རང་དབང་ཐོབ། དབང་ཐོབ་འོང་དུས་</a><a data-m="2105735" data-d="1914">གཏུམ་མོའི་ཡེ་ཤེས་ཀྱི་མེ་སྦར་ཏེ། </a></p>
<img src="components/slides/slide_72.jpg" alt="slide 72">
<p><a data-m="2107649" data-d="2467">སྤྱི་བོའི་ཐིག་ལེ་ཧཾ་ཡིག་ཞུ་བ་དེ་ལས། </a><a data-m="2110116" data-d="2085">སྤྱི་བོའི་ཐིག་ལེ་ཡབ་ཧེ་རུ་ཀའི་ངོ་བོ་དང་། </a><a data-m="2112201" data-d="4101">གཏུམ་མོ་ཡུམ་རྡོ་རྗེ་རྣལ་འབྱོར་མས་འབར་འཛག་གི་རྣལ་འབྱོར་གྱི་ལུས་ལས། </a><a data-m="2116302" data-d="729">དྲོད་དང་</a><a data-m="2117031" data-d="3371">དྲོད་དེ་ལས་དྲངས་པའི་བདེ་བའི་ཡེ་ཤེས་སྐྱེས་པར་གྱུར་བའི་ཚེ་ན། </a><a data-m="2120402" data-d="2342">དེ་ཁམས་ཞུས་པའི་བདེ་བ་དེ་ཉིད་སྐུ་རེད། </a><a data-m="2122753" data-d="3303">དེ་ནས་འདི་བདེ་བ་ཡི་ངོ་བོ་</a><a data-m="2126056" data-d="1965">ཁམས་ཞུ་བ་འདི་སྐུ། </a><a data-m="2128021" data-d="1931">དེ་ནས་བདེ་བ་སྐྱེས་པ་དེ་གསུང་། </a><a data-m="2129952" data-d="3396">འདིའི་འཁྲུལ་པའི་རྣམ་པར་རྟོག་པ་ཐམས་ཅད་ཕར་འགགས་ཏེ། </a><a data-m="2133348" data-d="2898">ལྷན་སྐྱེས་དཔེའི་ཡེ་ཤེས་རྒྱུད་ལ་སྐྱེ་འོང་རྒྱུ་འདི་ཐུགས་རེད་དུས། </a><a data-m="2136246" data-d="3183">དེ་དག་རིམ་པ་བཞིན་དུ་སྐྱེས་པར་འགྱུར་བ་དེའི་ཚེ་ན། </a><a data-m="2139429" data-d="2888">དེ་རྩ་དྲང་། རླུང་སྦྱངས། ཐིག་ལེ་གནས་སུ་བྱིན་ན། </a><a data-m="2142317" data-d="2097">དང་པོ་ཡིད་ཀྱི་རིག་མ་ལ་བརྟེན་ཏེ་</a><a data-m="2144414" data-d="1361">ཐབས་ཀྱི་ལམ་མངོན་དུ་བྱེད། </a><a data-m="2145775" data-d="3403">དེ་ལ་བརྟན་པ་ཐོབ་སོང་ན། དངོས་ཀྱི་རིག་མ་ལ་སྙོམས་པར་ཞུགས་པས། </a><a data-m="2149178" data-d="1758">དང་པོ་དཔེ་ཡི་ཡེ་ཤེས་ལ་བརྟེན་ཏེ་</a><a data-m="2150936" data-d="1406">དོན་གྱི་ཡེ་ཤེས་རྒྱུད་ལ་འདྲེན། </a><a data-m="2152342" data-d="2726">དོན་དམ་ལྷན་ཅིག་སྐྱེས་པའི་ཡེ་ཤེས་རྒྱུད་ལ་སྐྱེས་ཚར་ན། </a><a data-m="2155068" data-d="1203">དཔེ་ཡི་ཡེ་ཤེས་དེའང་</a><a data-m="2156271" data-d="2589">བསྐྱེད་རིམ་རྫོགས་རིམ་ཐམས་ཅད་ལ་དེས་རྒྱས་འདེབས་བྱེད་དུས། </a><a data-m="2158860" data-d="2547">མཆོག་གི་དངོས་གྲུབ་ཀྱི་</a><a data-m="2161407" data-d="1828">ཉེ་རྒྱུ་ལ་འགྲོ་བ་ཡིན་པས། </a><a data-m="2163235" data-d="2982">དེ་བདེ་བ་ཆེན་པོའི་ཡེ་ཤེས་དངོས་སུ་འདྲེན་པ་ཡིན་ཏེ། </a><a data-m="2166217" data-d="1801">དེ་ཡིན་པའི་རྒྱུ་མཚན་གང་རེད་ཟེར་ན། </a><a data-m="2168018" data-d="3727">དཔེར་ན། དེ་བསྐྱེད་རིམ་དང་རྫོགས་རིམ་གཉིས་ཀ་ཟུང་འཇུག་རེད་ཚར་ན། </a><a data-m="2171745" data-d="2184">དེ་ཁང་བཟང་མཐོན་པོ་ཞིག་གི་སྒོ་ལ་འགྲོ་དགོས་ན། </a><a data-m="2173929" data-d="3558">ཐེམ་སྐས་ལ་འཛེག་སོང་ན། དེ་ཁང་བཟང་དེའི་སྟེང་དུ་བགྲོད་ཐུབ་ཀྱི་རེད་དུས། </a><a data-m="2177487" data-d="3149">དཔེ་དེ་བཞིན་དུ། འདི་ལྟར་བསྐྱེད་པའི་རིམ་པ་ཡི་སྒོ་ནས། </a><a data-m="2180636" data-d="1819">ལམ་སྦྱངས། དབང་གིས་རྒྱུད་སྨིན། </a><a data-m="2182455" data-d="2336">དེ་འདྲ་བྱེད་དུས། གསང་སྔགས་རྡོ་རྗེ་ཐེག་པའི་ལམ་གྱི་</a><a data-m="2184791" data-d="2596">ཚོགས་ལམ་ཆེན་པོ་ཡི་བར་དུ་ས་འདི་བགྲོད་འགྲོ་ཡི་རེད། </a><a data-m="2187387" data-d="3120">དེ་ནས་བསྐྱེད་རིམ་འདི་བོགས་འབྱིན་པར་བྱ་བའི་སླད་དུ། དེ་ཉིད་ཀྱི་</a><a data-m="2190507" data-d="3759">རླུང་དང་གཏུམ་མོ་ཟུང་འབྲེལ་གྱི་སྒོ་ནས་ཉམས་ལེན་རྣལ་འབྱོར་བསྐྱངས་པས་ན། </a><a data-m="2194266" data-d="1892">སྦྱོར་ལམ་གྱི་རྩེ་མོ་དྲོད་ཐོབ། </a><a data-m="2196158" data-d="2529">སྦྱོར་ལམ་རྩེ་མོ་དྲོད་ལ་བརྟན་པ་ཐོབ་ཚར་དུས། </a><a data-m="2198687" data-d="3125">དེ་ནས་རང་ལུས་ཐབས་ལྡན་དང་། གཞན་ལུས་ཕྱག་རྒྱའི་རྣལ་འབྱོར་གྱིས་</a><a data-m="2201812" data-d="3606">དེའི་ཡེ་ཤེས་དེ་ལ་</a><a data-m="2205418" data-d="970">བོགས་དབྱུང་སྟེ། </a></p>
<img src="components/slides/slide_73.jpg" alt="slide 73">
<p><a data-m="2206388" data-d="4309">བདེ་སྟོང་ཐམས་ཅད་གསལ་བར་བྱེད་པའི་བཟོད་པ་དང་ཆོས་མཆོག་དག་ཐོབ་པའི་མཐར། </a><a data-m="2210697" data-d="2619">ཆོས་མཆོག་ཆེན་པོའི་སྐབས་ཀྱི་དཔེ་ཡི་ཡེ་ཤེས་དེ་ཉིད་</a><a data-m="2213316" data-d="2645">ཕྱག་རྒྱའི་ཡེ་ཤེས་ཀྱི་ཉེ་རྒྱུ་བྱེད་པ་ལ་བརྟེན་ནས། </a><a data-m="2215961" data-d="5178">དོན་གྱི་ཡེ་ཤེས་མཐོང་ལམ་གྱི་བདེན་པ་ས་དང་པོ་དེ་མངོན་སུམ་དུ་མཐོང་བ་ཕྱོགས་གཅིག་པ་མཐོང་བས་</a><a data-m="2221139" data-d="1122">ས་དང་པོ་འཐོབ། </a><a data-m="2222261" data-d="4005">དེ་ནས་མཐོང་ལམ་གྱི་ཡེ་ཤེས་དེ་དང་། བསྐྱེད་རྫོགས་ཀྱི་ཏིང་ངེ་འཛིན་བརྟན་པ་ཐོབ་སྟེ། </a><a data-m="2226266" data-d="2004">རིམ་པས་གོང་ནས་གོང་དུ་འཕེལ་བར་བྱེད་པས། </a><a data-m="2228270" data-d="3094">སྒོམ་ལམ་ས་དགུའི་བར་གྱི་རྟོགས་པ་མངོན་དུ་གྱུར་བ་དེ་ནི། </a><a data-m="2231364" data-d="3116">དེ་གསང་སྔགས་རྡོ་རྗེ་ཐེག་པའི་མྱུར་ལམ་ལྟ་བུ་ཡིན་པས། </a><a data-m="2234480" data-d="3027">འདི་ལ་ཚུལ་བཞིན་དུ་ཉམས་སུ་ལེན་པར་བྱེད་ན། </a><a data-m="2237507" data-d="3216">དེ་མཆོག་གི་དངོས་གྲུབ་བདེ་མྱུར་དུ་འཐོབ་པ་དང་། </a><a data-m="2240723" data-d="2988">གང་ཟག་དབང་པོ་རབ་དང་བརྩོན་འགྲུས་མཆོག་ཏུ་གྱུར་བ་ཞིག་ཡིན་ན། </a><a data-m="2243711" data-d="2158">ཚེ་གཅིག་ལུས་གཅིག་གི་སྟེང་དུ་འཐོབ་པ་དང་། </a><a data-m="2245869" data-d="2333">དེ་ལྟར་མ་བྱུང་ནའང་བར་དོའི་གནས་སྐབས་སུ་</a><a data-m="2248202" data-d="1294">གྲོལ་བར་བྱེད་པ་</a><a data-m="2249496" data-d="5012">ཐེ་ཚོམ་མེད་པས། དེ་ལྟ་བུའི་དགོས་པ་དང་ལྡན་པ་ཡིན་ནོ། །</a></p>
<img src="components/slides/slide_74.jpg" alt="slide 74">
<p><a data-m="2277569" data-d="3369">གང་ཚེ་བདེ་དང་སྟོང་པ་གཉིས། །ཟུང་འཇུག་ཤིན་ཏུ་ཕྲ་བ་ཡི། །སློབ་དང་མི་སློབ་འོད་གསལ་ལས། </a><a data-m="2280938" data-d="1893">ཁ་སྦྱོར་བདུན་ལྡན་གོ་འཕང་འགྲུབ། །</a><a data-m="2282831" data-d="3597">ཞེས་པ་ཡི་སྒོ་ནས་བསྟན་པར་མཛད་པ་སྟེ། </a><a data-m="2291292" data-d="3908">དེ་ལྟ་བུའི་གསང་སྔགས་རྡོ་རྗེ་ཐེག་པའི་ལམ་གཞི་ལྟ་བ་ཡིས་ཐག་བཅད་ནས། </a><a data-m="2295200" data-d="2915">ལམ་སྒོམ་པ་བསྐྱེད་རིམ་དང་རྫོགས་རིམ་གཉིས། </a><a data-m="2298115" data-d="2210">ཉམས་ལེན་བྱས་པ་དེ་ལ་བརྟེན་ཏེ། </a><a data-m="2300325" data-d="1857">དེ་ནས་ལམ་གྱི་འབྲས་བུ་</a><a data-m="2302182" data-d="3720">དུས་གང་གི་ཚེ་མཐར་ཐུག་གི་འབྲས་བུ་ཇི་ལྟར་འགྲུབ་པར་འགྱུར་བསམ་ན། </a><a data-m="2305902" data-d="4452">བཤད་མ་ཐག་པ་ལྟར་དུ་ཐབས་བདེ་བ་ཆེན་པོ་</a><a data-m="2310354" data-d="3334">མཆོག་ཏུ་མི་འགྱུར་བའི་བདེ་བ་ཆེན་པོ་དང་། </a><a data-m="2313688" data-d="2353">ཐབས་བྱུང་རྣམ་ཀུན་མཆོག་ལྡན་གྱི་སྟོང་པ་ཉིད་</a><a data-m="2316041" data-d="3860">གཉིས་སུ་མེད་པའི་ཟུང་འཇུག་ཤིན་ཏུ་ཕྲ་བ་དོན་གྱི་ཡེ་ཤེས་ཏེ། </a><a data-m="2319901" data-d="2632">ཟུང་འཇུག་ཤིན་ཏུ་ཕྲ་བ་དོན་གྱི་ཡེ་ཤེས་དེ་ཉིད། </a></p>
<img src="components/slides/slide_75.jpg" alt="slide 75">
<p><a data-m="2322533" data-d="3710">དེ་ཡི་རང་བཞིན་ཐོག་མར་</a><a data-m="2326243" data-d="2526">ཐོས་པ་དང་བསམ་པའི་རྗེས་དཔག་གིས་མཐོང་། </a><a data-m="2328769" data-d="2964">དེ་ཡི་ཚེ་ན་སྒོམ་པའི་ཉམས་མྱོང་གིས་མཐོང་བས། </a><a data-m="2331733" data-d="2635">སྒོམ་ལམ་ཆེན་པོ་མཐར་མ་ཕྱིན་བར་དུ་</a><a data-m="2334368" data-d="1225">སློབ་པའི་འོད་གསལ་དང་། </a><a data-m="2335593" data-d="4772">མཐར་ཕྱིན་པ་དེ་ཉིད་ཀྱི་ངང་དུ། སློབ་པའི་ཟུང་འཇུག་གི་སྒྱུ་མའི་སྐུའི་སྤྲོས་པ་ཐིམ་པའི་</a><a data-m="2340365" data-d="4163">སྐད་ཅིག་དེ་ཉིད་ལ་མི་སློབ་པའི་འོད་གསལ་ཆོས་ཀྱི་སྐུ་མངོན་དུ་འགྲུབ་ཅིང་། </a><a data-m="2344528" data-d="2837">མི་སློབ་པའི་འོད་གསལ་ཆོས་ཀྱི་སྐུ་དེ་ཡི་ངང་ནས་</a><a data-m="2347365" data-d="5924">མ་གཡོས་བཞིན་དུ། ལོངས་སྤྱོད་རྫོགས་པའི་ཁ་སྦྱོར་བདེ་ཆེན་རང་བཞིན་མེད། །སྙིང་རྗེ་ཡོངས་གང་རྒྱུན་མི་འཆད་དང་འགོག་པ་མེད། །</a><a data-m="2353289" data-d="1693">གསུངས་ནས་བཟུང་། </a><a data-m="2354982" data-d="4354">དེ་མི་སློབ་པ་ཟུང་འཇུག་གི་གོ་འཕང་མངོན་དུ་གྱུར་ཟིན་པའི་གང་ཟག་དེ་ལ། </a><a data-m="2359336" data-d="4569">གནས་དུས་སྟོན་པ་འཁོར་ཆོས་</a><a data-m="2363905" data-d="4303">ཐམས་ཅད་ཀྱི་ཡོན་ཏན་མ་ལུས་པ་ཡོངས་སུ་རྫོགས་ཤིང་</a><a data-m="2368208" data-d="2118">ཡོན་ཏན་རྫོགས་པ་དེ་ལ་གཏན་ནས་</a><a data-m="2370326" data-d="4239">འཕོ་འགྱུར་མེད་པ་བདེ་བ་ཆེན་པོའི་ཡེ་ཤེས་ལ་ལོངས་སྤྱོད་བཞིན་པ་ཡོད་པའི་ཕྱིར་ན། </a><a data-m="2374565" data-d="1450">ལོངས་སྤྱོད་རྫོགས་པ་དང་། </a><a data-m="2376015" data-d="1750">དེ་ཁ་སྦྱོར་ཞེས་པ་དེ་ནི། </a><a data-m="2377765" data-d="4694">མཆོག་ཏུ་མི་འགྱུར་བའི་བདེ་བ་ཆེན་པོ་དང་། རྣམ་ཀུན་མཆོག་ལྡན་འདི་གཉིས་ཀྱི་ཟུང་དུ་འཇུག་པས། </a><a data-m="2382459" data-d="3243">ཡབ་ཡུམ་ཞལ་སྦྱོར་གྱི་ཚུལ་དུ་ཡོད་པས་ཁ་སྦྱོར་ཟེར་བ་དང་། </a><a data-m="2385702" data-d="4280">དེ་ལྟ་བུའི་ཁ་སྦྱོར་དེའང་། ཟག་བཅས་ཀྱི་བདེ་བ་ལྟ་བུ་མ་ཡིན་པ། </a><a data-m="2389982" data-d="4315">ནམ་ཡང་འཕེལ་འགྲིབ་དང་བྲལ་བའི་བདེ་བ་ཆེན་པོ་ཉིད་ཀྱི་ངོ་བོ་ལ་བཞུགས་ཤིང་། </a><a data-m="2394297" data-d="3581">དེ་རྣམ་པ་དབྱེ་བ་ཡི་ཆ་ནས། སངས་རྒྱས་སྐུ་གསུམ། </a><a data-m="2397878" data-d="2158">ཟག་པ་མེད་པའི་ཡོན་ཏན་གྱི་འབྲས་བུ། </a><a data-m="2400036" data-d="1626">རྣམ་གྲངས་མང་པོ་ཞིག་བཤད་ནའང་</a><a data-m="2401662" data-d="3546">དོན་དུ། དངོས་པོ་དང་མཚན་མའི་རང་བཞིན་གཏན་ནས་གྲུབ་པ་མེད་པ་</a><a data-m="2405208" data-d="3111">རྣམ་ཀུན་མཆོག་ལྡན་གྱི་སྟོང་ཉིད་ཟུང་དུ་འཇུག་པའི་རང་བཞིན་</a><a data-m="2408319" data-d="2159">ཡིན་པའི་ཕྱིར་ན། རང་བཞིན་མེད་པ་དང་། </a><a data-m="2410478" data-d="3482">དེ་སངས་རྒྱས་རང་དོན་ནས་སྤངས་རྟོགས་ཀྱི་ཡོན་ཏན་མཐར་ཕྱིན། </a><a data-m="2413960" data-d="4487">མཆོག་ཏུ་ཞི་བ་མྱ་ངན་ལས་འདས་པ་ཆེན་པོའི་གོ་འཕང་མངོན་སུམ་དུ་བརྙེས་ཟིན་ནའང་། </a><a data-m="2418447" data-d="2119">ཆོས་ཉིད་ཀྱི་གཤིས་འདི་</a><a data-m="2420566" data-d="2364">རྟག་ཁྱབ་ལྷུན་གྲུབ་ཀྱི་ཐུགས་རྗེ་ཆེན་པོ་ཡིས། </a><a data-m="2422930" data-d="3709">དུས་རྟག་པར་ཡོངས་སུ་གང་བས་ན། གདུལ་བྱ་སེམས་ཅན་གྱི་དོན་ལ། </a><a data-m="2426639" data-d="4061">འཕེལ་འགྲིབ་མེད་པ་དུས་རྟག་ཏུ། གང་ལ་གང་འདུལ་གྱིས་ཚུལ་དུ་འཇུག་པས་ན། </a><a data-m="2430700" data-d="1539">སྙིང་རྗེས་ཡོངས་སུ་གང་བ་དང་། </a><a data-m="2432239" data-d="2309">དེ་སངས་རྒྱས་ཀྱི་ཕྲིན་ལས་དེ་ཉིད་</a><a data-m="2434548" data-d="2019">ཕྱོགས་དུས་གནས་སྐབས་གང་དུའང་</a><a data-m="2436567" data-d="3018">གདུལ་བྱ་སེམས་ཅན་རྣམས་ཀྱི་མཐུན་སྣང་དུ་རྒྱུན་མི་འཆད་པར་</a><a data-m="2439585" data-d="1284">འཇུག་པ་དང་། </a><a data-m="2440869" data-d="2373">དེ་ལྟ་བུའི་སྐུ་དང་ཡེ་ཤེས་ཀྱི་སྣང་བ་དེ་ཉིད། </a><a data-m="2443242" data-d="3626">དུས་གསུམ་ཆ་ལ་འཕེལ་འགྲིབ་དང་བྲལ་བས་འགོག་པ་མེད་པ་སྟེ། </a></p>
<img src="components/slides/slide_76.jpg" alt="slide 76">
<p><a data-m="2446868" data-d="2543">མདོར་ན། དེ་ཁ་སྦྱོར་ཡན་ལག་བདུན་ཞེས་བྱ་བ་དེ་</a><a data-m="2449411" data-d="2147">སངས་རྒྱས་སྐུ་གསུམ་གྱི་ཡོན་ཏན་ཡིན་པའི་ཕྱིར་ན། </a><a data-m="2451558" data-d="3382">སྐུ་གསུམ་ལ་ཁ་སྦྱོར་ཡན་ལག་བདུན་གྱིས་ཁྱད་པར་དུ་བྱས་པའི་</a><a data-m="2454940" data-d="3564">ཁྱབ་བདག་རྡོ་རྗེ་འཆང་ཆེན་པོའི་གོ་འཕང་མྱུར་དུ་འགྲུབ་པར་འགྱུར་རོ། །</a><a data-m="2458504" data-d="2459">དེ་དག་གིས་རྡོ་རྗེ་ཐེག་པའི་བླ་མེད་ཀྱི་ལམ་དང་</a><a data-m="2460963" data-d="3138">འབྲས་བུའི་རྣམ་པར་གཞག་པ་ཅུང་ཟད་བཤད་ཟིན་ནས། </a></p>
<img src="components/slides/slide_77.jpg" alt="slide 77">
<p><a data-m="2464101" data-d="2144">སྤྱི་དོན་གཉིས་པ་མདོར་བསྡུས་ཏེ་</a><a data-m="2466245" data-d="1113">གདམས་པ་ལ་བཞི་ལས། </a><a data-m="2467358" data-d="3664">དང་པོ་ལམ་གྱི་གཞི་ངེས་འབྱུང་གི་བསམ་པ་</a><a data-m="2471022" data-d="3669">བསྐྱེད་དགོས་པའི་ཚུལ་བསྟན་པར་གྱུར་བ་འདི་རེད་དུས། </a><a data-m="2474691" data-d="2178">དེ་ནི། མདོར་ན་</a><a data-m="2476869" data-d="4323">མང་དུ་སྨོས་ཅི་དགོས། །ཚེ་</a><a data-m="2481192" data-d="3306">འདིའི་སྣང་ཤས་རབ་ལྡོག་ནས། །ཐར་པའི་གོ་འཕང་དོན་གཉེར་བ། །</a><a data-m="2484498" data-d="2979">འདི་ནི་ལམ་རྣམས་ཀུན་གྱི་གཞི། །ཞེས་པ་སྟེ། མདོར་ན། </a></p>
<img src="components/slides/slide_78.jpg" alt="slide 78">
<p><a data-m="2487477" data-d="4171">གོང་དུ་བཤད་པ་དེ་ལྟ་བུའི་ཚིག་གི་སྤྲོས་པ་མང་དུ་ཞུས་པ་ཅི་དགོས་ཏེ། </a><a data-m="2491648" data-d="4516">དོན་གནད་ཉམས་སུ་ལེན་པ་དེ་ཉིད་ལ། བླ་མའི་མན་ངག་གི་སྙིང་པོ་དགོས་པ་ཡིན་པའི་ཕྱིར་ན། </a><a data-m="2496164" data-d="1316">དོན་གྱི་སྙིང་པོ། </a><a data-m="2497480" data-d="5151">མདོ་སྔགས་ཐུན་མོང་གི་ལམ་དུ་འགྱུར་བ་ཐེག་པ་ཆེ་ཆུང་ཐུན་མོང་གི་ངོ་བོ་དལ་བ་བརྒྱད་ལ་</a><a data-m="2502631" data-d="3564">ཁྱད་པར་གྱི་ཆོས་འབྱོར་བ་བཅུ་དང་ལྡན་པའི་མི་ལུས་རིན་པོ་ཆེ་དེ་ཉིད། </a><a data-m="2506195" data-d="3237">རྒྱུ་དང་དཔེ་དང་གྲངས་གསུམ་གྱི་སྒོ་ནས་རྙེད་དཀའ་བ་དང་། </a><a data-m="2509432" data-d="4372">རྙེད་པ་འདིའི་སྟེང་ནས་དམ་པའི་ཆོས་ལེ་ལོ་དང་ཕྱི་བཤོལ་གྱི་དབང་དུ་མ་གྱུར་བར། </a><a data-m="2513804" data-d="3655">ཉིན་མཚན་རྟག་པར་མི་བརྗེད་པའི་སྒོ་ནས་བརྩོན་འགྲུས་རྩོམ་པར་མ་བྱས་ན། </a><a data-m="2517459" data-d="4508">ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན། བར་དུ་སྐྱེ་དགུ་སེམས་ཅན་གང་ལ་ཡང་། </a><a data-m="2521967" data-d="2983">རྟག་པ་དང་བརྟན་པ་མེད་པ། </a><a data-m="2524950" data-d="3914">རི་གཟར་གྱི་རྦབ་རྡོ་དང་། བར་སྣང་གི་གློག་ལྟར་དུ་ཡིན། </a><a data-m="2528864" data-d="2135">འཆི་བ་མི་རྟག་པ་འདིས་བསྐུལ་མ་བཏབ་ན། </a><a data-m="2530999" data-d="1738">དེ་འཆི་བ་སྙིང་ལ་ཟུག་ཚར་ནས། </a><a data-m="2532737" data-d="2556">ཆོས་པ་རྣམ་པར་དག་པ་རང་ཤུགས་ཀྱིས་འོང་རྒྱུ་རེད། </a><a data-m="2535293" data-d="2912">དེ་འཆི་བ་མི་རྟག་པ་ལ་བློ་སྦྱངས་བར་བྱས་ན། </a><a data-m="2538205" data-d="3704">ཐོག་མ་ཉིད་དུ་འཇིག་རྟེན་ཚེ་འདི་ཡི་འཇིག་རྟེན་ཆོས་བརྒྱད་ཀྱི་བྱ་བ་ཡི་</a><a data-m="2541909" data-d="2385">དེ་ཟས་གོས་ནོར་ལོངས་སྤྱོད་</a><a data-m="2544294" data-d="1995">ཀྱི་བདེ་བ་དང་། </a><a data-m="2546289" data-d="4769">སྐྱིད་པ་དང་། སྙན་པར་གྲགས་པ་གསུམ་ལ་སོགས་པ་མདོར་ན་འཇིག་རྟེན་གྱི་ཆོས་བརྒྱད་བྱ་བ་ཐམས་ཅད་</a><a data-m="2551058" data-d="3180">སྙིང་པོ་གང་ཡང་མེད་པར། རྨི་ལམ་དང་སྒྱུ་མ་ལྟ་བུ་</a><a data-m="2554238" data-d="2155">གཉིད་ཐུམ་གཅིག་གི་རྨི་ལམ་བཟང་བ་ལྟར་</a><a data-m="2556393" data-d="1630">སྙིང་པོ་མེད་པ་མཐོང་ནས། </a><a data-m="2558023" data-d="1663">འཇིག་རྟེན་ཆོས་བརྒྱད་ཀྱི་བྱ་བ། </a><a data-m="2559686" data-d="1823">དེ་དང་པོ་མི་སྒྲུབ་ཀྱི་སྡུག་བསྔལ། </a><a data-m="2561509" data-d="1907">བར་དུ་སྤེལ་མི་ཐུབ་པའི་སྡུག་བསྔལ། </a><a data-m="2563416" data-d="3065">ཐ་མར་བསྒྲུབས་ནའང་ཆགས་སྡང་གི་སྡུག་བསྔལ་མང་པོ་ཡོད། </a><a data-m="2566481" data-d="2814">དེ་དག་རེ་དོགས་ཀྱི་སྣང་བ་ལས་བློ་ལྡོག་སྟེ། </a><a data-m="2569295" data-d="1449">བློ་རབ་ཏུ་ལྡོག་པར་འགྱུར་ན། </a><a data-m="2570744" data-d="2651">དེ་ནས་</a><a data-m="2573395" data-d="5847">ས་སྐྱ་པའི་རྗེ་བཙུན་བརྩེ་བ་ཆེན་པོ་ལ། འཇམ་དཔལ་དབྱངས་ཀྱི་ཞལ་གདམས་ཞེན་པ་བཞི་དང་བྲལ་བ་ལས་ཀྱང་། </a><a data-m="2579242" data-d="1826">ཚེ་འདི་ལ་ཞེན་ན་ཆོས་པ་མིན། །</a><a data-m="2581068" data-d="2277">ཟེར་མཁན་འདི་རུ་འགྱུར་བ་དང་། </a><a data-m="2583345" data-d="2660">ལུས་དང་སེམས་གཉིས་སོ་སོར་བྲལ་ནས་ཤི་ཚར་ན། </a><a data-m="2586005" data-d="2387">དེ་མེ་ཤི་བའམ་ཆུ་སྐམ་པ་ལྟ་བུ་མ་རེད། </a><a data-m="2588397" data-d="1799">མེད་དུ་འགྲོ་ཡི་མ་རེད། དེ་</a><a data-m="2590207" data-d="2376">རང་གི་གང་རེད་ཟེར་ན། ཤུལ་དུ་ལུས་པ་དེ་ལ་</a><a data-m="2592583" data-d="2336">འཇིག་རྟེན་ཚེ་དེ་ཡི་གཅེས་པར་བསྐྱངས་བའི་ལུས་དང་</a><a data-m="2594919" data-d="2086">ཟས་གོས་ལོངས་སྤྱོད་དང་བཅས་པ་བཞག་ནས། </a><a data-m="2597005" data-d="3077">རྣམ་པར་ཤེས་པ་གཅིག་པུ་དེ་བར་དོའི་འཕྲང་ལ་འགྲིམས་ནས་འགྲོ་ཡི་རེད་དེ། </a><a data-m="2600082" data-d="3772">ཡིན་ནའང་དེའི་རྗེས་སུ་ལས་དགེ་སྡིག་གང་བྱས་པ་དེ་ཐམས་ཅད་</a><a data-m="2603854" data-d="1393">ལུས་དང་གྲིབ་མ་བཞིན་དུ། </a><a data-m="2605247" data-d="3577">ས་བླ་མཐོན་པོར་གཤེགས་པའི་མཁའ་ལྡིང་གི །གྲིབ་མ་རེ་ཞིག་བལྟ་བར་མི་མངོན་ཡང་། །</a><a data-m="2608824" data-d="3641">གཟུགས་ཅན་ཉིད་དང་འདུ་འབྲལ་སྤངས་པ་བཞིན། །ཚོགས་ཤིང་དུས་ལ་བབ་ཚེ་ལྷག་པར་མངོན། །</a><a data-m="2612465" data-d="3646">གསུངས་པ་དང་། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །</a><a data-m="2616111" data-d="2853">ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །</a><a data-m="2618964" data-d="1335">ཞེས་པ་ལྟ་བུ་ཡིན་པས་ན། </a><a data-m="2620299" data-d="2465">མཐོ་བ་མཐོ་རིས་གསུམ་གྱི་བདེ་སྐྱིད་ལོངས་སྤྱོད་དང་། </a><a data-m="2622764" data-d="3734">དམའ་བ་ངན་སོང་གསུམ་གྱི་སྡུག་བསྔལ་ཐམས་ཅད་ལས་ལས་བྱས་པ་ཡིན་ལ། </a><a data-m="2626498" data-d="4324">མདོར་ན་མཐོ་སྲིད་པའི་རྩེ་མོ་ནས། དམའ་ན་རཀ་དམྱལ་ཁམས་ཡན་ཆོད་གང་དུ་སྐྱེས་ཀྱང་། </a><a data-m="2630822" data-d="2968">དེ་ངན་སོང་གསུམ་པོ་ནི། སྡུག་བསྔལ་གྱི་སྡུག་བསྔལ། </a><a data-m="2633790" data-d="2331">ལྷ་དང་མི་གཉིས་པོ་དེ་ལ་འགྱུར་བའི་སྡུག་བསྔལ། </a><a data-m="2636121" data-d="4402">ཁམས་གོང་མ་ཐམས་ཅད་ཁྱབ་པ་འདུ་བྱེད་ཀྱི་སྡུག་བསྔལ་ལས་མ་འདས་པར་མཐོང་ནས། </a><a data-m="2640523" data-d="3242">དེ་ནང་པ་སངས་རྒྱས་པའི་ཆོས་ཀྱི་རྩ་བ། ཁམས་གསུམ་འཁོར་བ་དེ་</a><a data-m="2643765" data-d="2035">དུག་གི་ཟས་ལྟ་བུའི་རང་བཞིན་མཐོང་ན་</a><a data-m="2645800" data-d="887">ངེས་འབྱུང་རེད་དུས། </a><a data-m="2646687" data-d="3882">དེའི་ཕྱིར་ན། ངེས་འབྱུང་ཡང་དག་པ་ཞིག་མེད་ན། མདོ་སྔགས་གཉིས་ཀྱི་ལམ་ནས་</a><a data-m="2650569" data-d="2435">ལམ་གྱི་གཞི་རྟེན་གཏན་ནས་འཚུགས་རྒྱུ་མ་རེད་དུས། </a><a data-m="2653004" data-d="2755">འཁོར་བ་མཐའ་དག་གི་སྙིང་པོ་ལ་བློ་ལྡོག་ཅིང་། </a></p>
<img src="components/slides/slide_79.jpg" alt="slide 79">
<p><a data-m="2655759" data-d="2166">འཁོར་བའི་སྡུག་བསྔལ་དེ་ལས་ནམ་ཞིག་ཐར་ན་</a><a data-m="2657925" data-d="3892">བསམ་གསོན་པོ་མེ་དོང་དུ་བཅུག་པ་ལྟ་བུ་ཡིད་སྐྱོ་དུང་ངེ་བ་ཞིག་ཡོད་ན། </a><a data-m="2661817" data-d="2749">ཆོས་པ་རྣམ་དག་ཅིག་མ་འོངས་པའི་ཐབས་ཡོད་རྒྱུ་མ་རེད་དུས། </a><a data-m="2664566" data-d="3123">དེའི་ཕྱིར་ན། འཁོར་བ་དེ་ལས་ཡིད་ངེས་པར་འབྱུང་ནས། </a><a data-m="2667689" data-d="2468">ཁམས་གསུམ་འཁོར་བ་སྡུག་བསྔལ་གྱི་རང་བཞིན་ཤེས་ཚར་ན། </a><a data-m="2670157" data-d="3536">དེ་ནས་དོན་དུ་གཉེར་བྱ་ཐར་པ་དང་། ཐམས་ཅད་མཁྱེན་པའི་གོ་འཕང་མ་གཏོགས་</a><a data-m="2673693" data-d="1148">གཞན་ཡོད་རྒྱུ་མ་རེད་དུས། </a><a data-m="2674841" data-d="3019">ཐར་པའི་གོ་འཕང་འབའ་ཞིག་དོན་དུ་གཉེར་བ་སྟེ། </a><a data-m="2677860" data-d="2392">དེ་འདི་རྣམས་ལ་</a><a data-m="2680252" data-d="2458">ཐོག་མར་དམ་པའི་ཆོས་ནི་ཐོག་མར་དགེ་བ། </a><a data-m="2682710" data-d="1976">བར་དུ་དགེ་བ། ཐ་མར་དགེ་བ་གསུངས་རྒྱུ་</a><a data-m="2684686" data-d="2853">འདི་རེད་དུས། དེ་ཐོག་མར་དགེ་བ་ལ། </a><a data-m="2687539" data-d="1935">འཇིག་རྟེན་ཚེ་འདིའི་སྣང་ཤེས་ལས་</a><a data-m="2689474" data-d="3998">བློ་ལྡོག་པ་དང་། ཁམས་གསུམ་འཁོར་བ་སྡུག་བསྔལ་གྱི་རང་བཞིན་ཤེས་པ་དེ་དག་རེད་ན། </a><a data-m="2693472" data-d="1490">ཆོས་པ་ཡང་དག་པའི་ཁུངས་དང་། </a><a data-m="2694962" data-d="1709">དཔེར་ན། མཁར་ཆེན་པོ་ཞིག་བརྩིག་དགོས་ན། </a><a data-m="2696671" data-d="2005">རྨང་ཡག་པོ་ཞིག་རེད་སོང་བ་རེད་དུས། </a><a data-m="2698676" data-d="3965">དེའི་ཕྱིར་ན། ཇི་སྐད་བཤད་པ་དེ་རྣམས་ཀྱི་ཀུན་གྱིས་གཞི་འདིང་བར་མ་བྱས་ན། </a><a data-m="2702641" data-d="3002">ཆོས་དངོས་གཞི་ལས་ཀྱང་སྔོན་འགྲོ་ཟབ་ཟེར་མཁན་འདི་རེད་དུས། </a><a data-m="2705643" data-d="2826">དེ་ངེད་ཚོ་དངོས་གཞིའི་ཉམས་མྱོང་རྒྱུད་ལ་སྐྱེ་བར་བྱེད་པ་དེ་ལའང་། </a><a data-m="2708469" data-d="2118">སྔོན་འགྲོ་ཡི་འདུལ་སྦྱོང་ཞིག་མ་སོང་ན། </a><a data-m="2710587" data-d="2309">ཚེ་རབས་ཐོག་མེད་ནས་ད་ལྟ་ཡན་ཆོད་དུ་</a><a data-m="2712896" data-d="3411">འཁྲུལ་པ་འབའ་ཞིག་ལ་གོམས་སོང་བ་འདི་ཡིས། </a><a data-m="2716307" data-d="4442">བློ་ཕྱིན་ཅི་ལོག་པ་ལ་ངན་གོམས་ཆེ་བསྡད་པ་འདི། སྔོན་འགྲོ་ཞིག་མ་ཐུབ་ན། </a><a data-m="2720749" data-d="3275">དངོས་གཞི་ཆེན་པོའི་རྣལ་འབྱོར་གནད་དུ་འགྲོ་བ་ཞིག་རེད་རྒྱུ་མ་རེད་དུས། </a><a data-m="2724024" data-d="3193">གཞི་གཏིང་བས་ན། དེ་ནི་ཞིང་ས་གཤིན་པོ་ལྟ་བུ་ཡིན་ཏེ། </a><a data-m="2727217" data-d="1783">དེའི་ཕྱིར་ན། ངེས་འབྱུང་དང་། </a><a data-m="2729000" data-d="5545">ཚེ་འདིའི་སྣང་བ་ལ་བློ་ལྡོག་པ་དང་། འཆི་བ་མི་རྟག་པ་ཙམ་ཞིག་མེད་ན། </a><a data-m="2734545" data-d="1894">དེ་ནས་མདོ་ཡིན་ནའང་འདྲ། སྔགས་ཡིན་ནའང་འདྲ། </a><a data-m="2736439" data-d="4283">རྫོགས་པ་ཆེན་པོ་དང་ཕྱག་རྒྱ་ཆེན་པོའི་ལམ་གང་ལ་ཡང་ཇི་ཙམ་འབད་ཀྱང་། </a><a data-m="2740722" data-d="3008">ཐམས་ཅད་མཁྱེན་པ་འབྲས་བུ་སངས་རྒྱས་ཀྱི་གོ་འཕང་ལྟ་ཅི། </a><a data-m="2743730" data-d="2491">ཐར་པ་ཙམ་ཡང་ཐོབ་མི་སྲིད་པས་ན། </a></p>
<img src="components/slides/slide_80.jpg" alt="slide 80">
<p><a data-m="2746221" data-d="1359">ཇི་སྐད་དུ། སློབ་དཔོན་ཀླུ་སྒྲུབ་ཀྱིས། </a><a data-m="2747580" data-d="1976">མགོའམ་གོས་ལ་གློ་བུར་མེ་ཤོར་ན། །</a><a data-m="2749556" data-d="2578">དེ་དག་བཟློག་ཕྱིར་བགྱི་བ་བཏང་ནས་ཀྱང་། །</a><a data-m="2752134" data-d="1705">ཡང་སྲིད་མེད་པར་བགྱི་སླད་འབད་འཚལ་ཏེ། །</a><a data-m="2753839" data-d="2296">དེ་བས་ཆེས་མཆོག་དགོས་པ་གཞན་མ་མཆིས། །གསུངས། </a><a data-m="2756135" data-d="1770">གང་ཟག་རབ་ཏུ་གྱུར་བ་ཡིན་ན། </a><a data-m="2757905" data-d="4853">ཁམས་གསུམ་འཁོར་བ་ལས་རྒྱབ་ཀྱིས་ཕྱོགས་ཏེ། ཐར་པ་དང་ཐམས་ཅད་མཁྱེན་པའི་ལམ་ཡང་དག་པ་ཞིག་ལ་བརྩོན་པར་བྱེད་ན། </a><a data-m="2762758" data-d="1725">ཆོས་མཐར་ཐུག་དེ་ཡིན་པས་</a><a data-m="2764483" data-d="2317">དེ་ལྟར་དུ་བརྩོན་པ་གལ་ཆེ་བ་ཡིན་ཟེར། </a></p>
<img src="components/slides/slide_81.jpg" alt="slide 81">
<p><a data-m="2766800" data-d="3646">དེ་ནས། གཉིས་པ་ལམ་རང་གི་ངོ་བོ་སྟོང་ཉིད་སྙིང་རྗེ་དབྱེར་མེད་དུ་</a><a data-m="2770446" data-d="3030">རྟོགས་དགོས་པར་གདམས་པར་འགྱུར་བ་དེ་རེད་དུས། </a><a data-m="2773476" data-d="3298">དེ་ནི། གནས་ལུགས་བདེན་མེད་རྟོགས་པ་དང་། །སྣང་ཚུལ་རྟེན་འབྱུང་མི་འགོག་པ། །</a><a data-m="2776774" data-d="1640">ཡིད་ཅན་ཀུན་ལ་སྙིང་བརྩེ་བ། །</a><a data-m="2778414" data-d="1714">འདི་ནི་ལམ་རྣམས་ཀུན་གྱི་དངོས། །ཟེར་དུས། </a><a data-m="2780128" data-d="2755">ད་ལམ་གྱི་སྔོན་འགྲོ། ད་ལྟ་གོང་དུ་ཞུས་པ་ལྟར་དུ། </a><a data-m="2782883" data-d="1864">སྤྱིར་དུ་དལ་འབྱོར་རྙེད་པར་དཀའ་བ། </a><a data-m="2784747" data-d="2822">འཆི་བ་མི་རྟག་པ། ངེས་འབྱུང་བསམ་པ་གསུམ་པོ་འདི་རེད། </a><a data-m="2787569" data-d="3204">ད་ལམ་གྱི་གཞུང་ཤིང་ངོ་མ་དེ་ནི་གང་ཡིན་ཟེར་ན། </a></p>
<img src="components/slides/slide_82.jpg" alt="slide 82">
<p><a data-m="2790773" data-d="2068">ཇི་སྐད་དུ། འདིར་ནི་སྣང་ཙམ་དགག་མིན་ཏེ། །</a><a data-m="2792841" data-d="1354">གང་ལས་སྡུག་བསྔལ་རྒྱུར་གྱུར་བའི། །</a><a data-m="2794195" data-d="2100">བདེན་པར་ཞེན་པ་བཟློག་བྱ་ཡིན། །ཟེར། </a><a data-m="2796295" data-d="1741">འཇིག་རྟེན་ཀུན་རྫོབ་ཏུ་སྣང་བ་འདི་ལ་</a><a data-m="2798036" data-d="3750">རྒྱུ་མེད། འབྲས་བུ་མེད། རྟེན་ཅིང་འབྲེལ་བར་འབྱུང་བ་མེད་ཟེར། གཏན་ནས་</a><a data-m="2801786" data-d="2549">ཐོ་བས་བུམ་པ་བཅོམ་པ་ལྟ་བུ་ཞིག་མ་རེད་</a><a data-m="2804335" data-d="1986">དེ། འཇིག་རྟེན་ཚེ་འདིའི་སྣང་བ་འདི། </a><a data-m="2806321" data-d="1549">རྟག་པ་དང་། བརྟན་པ་ཡིན་པ་</a><a data-m="2807870" data-d="3698">ཇི་ཙམ་འབྱོར་དགོས་ན། ཆོག་ཤེས་མེད་པ་ཡང་ནས་ཡང་དུ་ཞིག་</a><a data-m="2811568" data-d="3639">ཆགས་སྡང་གིས་ལས་མང་པོ་བསགས་པ། དེ་བདེན་འཛིན་དེ་དགག་དགོས་ལེ་རེད་དུས། </a><a data-m="2815207" data-d="2113">འདི་བདེན་འཛིན་དགག་པར་བྱེད་པ་དེ་ལ། </a><a data-m="2817320" data-d="2465">གོང་དུ་ཇི་སྐད་གསུངས་པ་ལྟར། </a><a data-m="2819785" data-d="3564">ཆོས་དང་གང་ཟག་གི་བདག་མེད་པའི་སྟོང་པ་ཉིད་ཀྱི་</a><a data-m="2823349" data-d="1802">སྒོ་ནས་ཡིན་པས་ན། </a><a data-m="2825151" data-d="3875">ཆོས་རྣམས་ཇི་ཙམ་རྟེན་འབྱུང་གི་སྣང་བ་འདི་མི་བཀག་ཀྱང་། </a><a data-m="2829026" data-d="3694">དེ་དང་དེར་ཞེན་པས་གནས་ལུགས་ཀྱང་བདེན་གྲུབ་དུ་འཁྲུལ་བསྡད་པ་</a><a data-m="2832720" data-d="3452">བདེ་གཤེགས་སྙིང་པོ་ཡིས་སེམས་ཅན་ཀུན་ལ་ཏིལ་ལ་མར་བཞིན་དུ་ཁྱབ་ཡོད་རེད་དེ། </a><a data-m="2836172" data-d="2418">འཁྲུལ་པའི་སྣང་བ་འདི་ཤུགས་ཆེ་སོང་བ་ཡིས། </a><a data-m="2838590" data-d="4873">མཁྲིས་པའི་ནད་ཟིན་པའི་གང་ཟག་ཅིག་གིས། དུང་འདི་སེར་པོ་རེད་བསམ་བསྡད་མཁན་ལྟ་བུ་ཡིས། འདི་</a><a data-m="2843463" data-d="2486">ཁམས་གསུམ་འཁོར་བའི་བདེ་སྡུག་གནས་རིས་དེ་ཐམས་ཅད་</a><a data-m="2845949" data-d="1475">བདེན་པ་ཡོད། རྟག་པ་ཡོད། </a><a data-m="2847424" data-d="3114">དེ་ནས་ཇི་ཙམ་ཞིག་གི་བར་དུ་སྒྲུབ་བསྡད་ན་ཡང་ཆོག་ཤེས་མེད་པ། </a><a data-m="2850538" data-d="2840">འདི་ཁོ་ནའི་དོན་དུ་ཉིན་མི་དལ། མཚན་མི་ཉལ་</a><a data-m="2853378" data-d="3310">སྒྲུབ་བསྡད་ན། སྐྱོ་ཤས་མེད་པར་འགྱུར་བས། འདི་ཞེན་པ་འདི་དགག་རྒྱུ་རེད། </a><a data-m="2856688" data-d="1514">འདི་ཞེན་པ་འདི་མ་བཀག་ནས་བཟུང་སྟེ། </a><a data-m="2858202" data-d="3144">གནས་ལུགས་སྒྲ་ཇི་བཞིན་དུ་རྟོགས་རྒྱུ་ཞིག་གཏན་ནས་འོང་གི་མ་རེད། </a><a data-m="2861346" data-d="1658">སྟོང་ཉིད་མངོན་སུམ་དུ་རྟོགས་ཚར་ན་</a><a data-m="2863004" data-d="4036">སྣང་ཆ་ཐམས་ཅད་སྒྱུ་མ་དང་རྨི་ལམ་ལྟ་བུ་མི་ཤར་བའི་ཐབས་ཡོད་རྒྱུ་མ་རེད། </a><a data-m="2867040" data-d="2502">དེའི་ཕྱིར་ན། གནས་ལུགས་བདེན་གྲུབ་ཏུ་འཁྲུལ་པའི་གཞི་</a><a data-m="2869542" data-d="2888">གང་ཟག་གི་བདག་དང་ཆོས་ཀྱི་བདག་གིས་རབ་ཏུ་ཕྱེ་བའི་</a><a data-m="2872430" data-d="2357">བདག་དང་བདག་གིར་འཛིན་པའི་སྤྲོས་པ་ཐམས་ཅད་</a><a data-m="2874787" data-d="1987">དོན་དམ་པར་རང་བཞིན་གྱིས་</a><a data-m="2876774" data-d="2312">སྐྱེ་བ་མེད་པ་དང་ནི། </a><a data-m="2879086" data-d="2122">སྣང་ཚུལ་ཀུན་རྫོབ་ཀྱི་དབང་དུ་བྱས་ན། </a><a data-m="2881208" data-d="5282">འཇིག་རྟེན་པ་རྣམས་ལ་ཇི་ལྟར་གྲགས་པ་བཞིན་དུ། རང་རང་གི་རྒྱུ་རྐྱེན་དེ་ལ་བརྟེན་ནས་</a><a data-m="2886490" data-d="2153">འབྱུང་བའི་ཕྱིར་ན། </a><a data-m="2888643" data-d="1949">ལས་དང་ལས་ཀྱི་འབྲས་བུ་ལ་སོགས་པ་</a><a data-m="2890592" data-d="2422">དེ་ཉིད་ལ་ནི། དེ་མི་འགོག་པར་</a><a data-m="2893014" data-d="1834">ཇི་ལྟར་སྣང་བ་བཞིན་དུ་བདེན་ཏེ། </a><a data-m="2894848" data-d="5812">རྟོགས་པ་ནམ་མཁའ་བས་མཐོ་ན། རྒྱུ་འབྲས་བག་ཕྱེ་བས་ཞིབ་ཟེར། ལས་དང་ལས་ཀྱི་འབྲས་བུ་ལ་ཡིད་ཆེས་ཀྱི་དད་པ་བརྟན་པོ་ཡིས་</a><a data-m="2900660" data-d="2422">དགེ་སྡིག་བླང་འདོར་བྱ་བ་འཇོག་ཤེས་པ་དང་། </a><a data-m="2903082" data-d="3377">དེ་ལྟ་བུའི་གནས་ལུགས་ཡང་དག་པ་སྒྲ་ཇི་བཞིན་པ་དང་། </a><a data-m="2906459" data-d="1773">འཇིག་རྟེན་ཚེ་འདིའི་སྣང་བ་ཁོ་ན་ལ་</a><a data-m="2908232" data-d="1705">ཞེན་བསྡད་པ་ཡི་སེམས་ཅན་རྣམས། </a><a data-m="2909937" data-d="2010">ཆོས་ཉིད་མ་རྟོགས་པའི་ཡིད་ཅན་རྣམས་ལ། </a><a data-m="2911947" data-d="1405">བརྩེ་བའི་སྙིང་རྗེ་ཆེན་པོ་</a><a data-m="2913352" data-d="2717">ཟུང་དུ་འཇུག་པ་ཡི་སྒོ་ནས་རྗེས་སུ་བརྩེ་བས། </a><a data-m="2916069" data-d="2312">ལུས་ངག་ཡིད་གསུམ་གྱིས་བྱ་བ་ཅི་བྱེད་ན། </a><a data-m="2918381" data-d="3546">མཁའ་མཉམ་གྱི་སེམས་ཅན་འདི་ཐམས་ཅད་རང་གི་ཕ་མར་གྱུར་བ་རེད། </a><a data-m="2921927" data-d="1651">ད་ལྟ་སྡུག་བསྔལ་གྱིས་མནར། </a><a data-m="2923578" data-d="1572">འཁྲུལ་སྣང་རང་རྒྱུད་པ་ལ་སྤྱོད། </a><a data-m="2925150" data-d="2293">སྨྱོན་པ་ཐང་དུ་ལྷུང་བ་ལྟ་བུ་རེད་དུས། </a><a data-m="2927443" data-d="3381">འདི་ཐམས་ཅད་ཐར་པའི་ལམ་དུ་བདག་གིས་ག་འདྲ་བྱས་བཀོད་ནུས་ན། </a><a data-m="2930824" data-d="3237">ཅི་མ་རུང་སྙམ་པའི་གཞན་དོན་འགྱུར་བའི་ཐབས་ལ་དམིགས་པ་སྟེ། </a><a data-m="2934061" data-d="2534">འདི་ནི་བར་དུ་དགེ་བ་ལམ་ཇི་སྙེད་བཤད་པ་གསུངས། </a><a data-m="2936595" data-d="1825">མདོ་སྔགས་</a><a data-m="2938420" data-d="2526">རྫོགས་པ་ཆེན་པོ་ཕྱག་རྒྱ་ཆེན་པོ་ཇི་ལྟར་སྒོམ་ནའང་། </a><a data-m="2940946" data-d="2334">དེ་ཐམས་ཅད་འདིའི་རང་བཞིན་ལས་འདས་རྒྱུ་མ་རེད་དུས། </a><a data-m="2943280" data-d="2824">དེ་རྣམས་ཀུན་གྱི་དངོས་གཞི་ས་བོན་ལྟ་བུ་ཡིན་ཏེ། </a><a data-m="2946104" data-d="2939">དཔལ་ལྡན་ཟླ་བ་གྲགས་པས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །</a><a data-m="2949043" data-d="2026">སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །</a></p>
<img src="components/slides/slide_84.jpg" alt="slide 84">
<p><a data-m="2951069" data-d="3629">སྙིང་རྗེའི་སེམས་དང་གཉིས་སུ་མེད་བློ་དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །</a><a data-m="2954698" data-d="2304">ཞེས་པ་དང་། འཇམ་མགོན་ས་སྐྱ་པཎྜི་ཏས། </a><a data-m="2957002" data-d="1730">ཕན་བདེའི་འབྱུང་གནས་རྫོགས་པ་ཡི། །</a><a data-m="2958732" data-d="2088">སངས་རྒྱས་རྒྱལ་བའི་སྲས་ལས་འཁྲུངས། །</a><a data-m="2960820" data-d="1997">རྒྱལ་སྲས་སྟོང་ཉིད་སྙིང་རྗེ་ཡི། །</a><a data-m="2962817" data-d="3302">བདག་ཉིད་བྱང་ཆུབ་སེམས་ལས་འཁྲུངས། །</a><a data-m="2966119" data-d="1036">ཞེས་གསུངས་པས་ན། </a><a data-m="2967155" data-d="3894">དེ་ལྟ་བུ་ལ་ཅི་ནས་ཀྱང་ཡང་ནས་ཡང་དུ་གོམས་པར་བྱས་ན། </a><a data-m="2971049" data-d="3214">དེ་ནས་མདོ་སྔགས་ཀྱི་ལམ་ཐམས་ཅད་ལམ་གནད་གཅིག་ཏུ་དྲིལ་ཏེ། </a><a data-m="2974263" data-d="2428">རྣམ་པར་གྲོལ་བའི་ལུང་འཐོབ་པར་འགྱུར་བའི་</a><a data-m="2976691" data-d="4107">དགོས་པ་ཡོད་པའི་ཕྱིར་ན། </a><a data-m="2980798" data-d="2834">ལམ་གྱི་རང་བཞིན་གྱི་ངོ་བོ་བསྟན་པ་དང་། </a></p>
<img src="components/slides/slide_85.jpg" alt="slide 85">
<p><a data-m="2983632" data-d="4730">ད་གསུམ་པ་དེ་ལྟ་བུ། ཐོག་མར་དགེ་བ། བར་དུ་དགེ་བའི་ལམ་དེ་བརྩམས་ན། </a><a data-m="2988362" data-d="2725">འབྲས་བུ་མྱུར་དུ་འགྲུབ་པ་ལ་ཐབས་རིམ་པ་གཉིས་ལ་</a><a data-m="2991087" data-d="3363">བསླབ་དགོས་པའི་ཚུལ་གྱིས་བསྟན་པར་འགྱུར་བ་དེ་ནི། </a><a data-m="2994450" data-d="3000">དོན་དམ་གཉུག་མའི་ཡེ་ཤེས་ནི། །ཀུན་རྫོབ་བསྐྱེད་དང་རྫོགས་པ་ཡི། །</a><a data-m="2997450" data-d="3798">ཐབས་ཀྱི་རིམ་པ་རང་ཤར་བ། །འདི་ནི་ལམ་གྱི་ཁྱད་པར་ཆོས། །</a></p>
<img src="components/slides/slide_86.jpg" alt="slide 86">
<p><a data-m="3001248" data-d="3586">ཞེས་པ་དེ། གོང་ནས་བཤད་པ་ལྟ་བུ་ཐོག་མར་སྨིན་བྱེད་ཀྱི་དབང་། </a><a data-m="3004834" data-d="4363">དེ་ནས་གྲོལ་བྱེད་ཀྱི་བསྐྱེད་རིམ་དང་རྫོགས་རིམ་གྱི་རིམ་པ་གཉིས་ལས་བྱུང་བའི་</a><a data-m="3009197" data-d="1882">མཐར་ཐུག་གི་རྟོགས་དོན་གང་རེད་ཟེར་ན། </a><a data-m="3011079" data-d="2243">དོན་དམ་གཉུག་མ་ལྷན་ཅིག་སྐྱེས་པའི་ཡེ་ཤེས་</a><a data-m="3013322" data-d="1860">དེ་ཉིད་མངོན་སུམ་དུ་གྱུར་ན། </a><a data-m="3015182" data-d="2950">ཀུན་རྫོབ་ཀྱི་སྣང་གྲགས་རིག་པའི་ཆོས་ཇི་ལྟར་སྣང་བ་ཐམས་ཅད་</a><a data-m="3018132" data-d="2920">ལྷ་སྔགས་ཆོས་སྐུའི་རོལ་པ་རུ་ཤར་བའི་བསྐྱེད་རིམ་དང་། </a><a data-m="3021052" data-d="1775">དེ་ལྷ་སྔགས་ཆོས་སྐུའི་རོལ་པ་དེའང་</a><a data-m="3022827" data-d="3516">རང་བཞིན་གྱི་འདོད་ཁམས་གཟུགས་ཁམས་ཀྱི་ལྷ་ལྟ་བུ་མ་ཡིན་པར། </a><a data-m="3026343" data-d="4710">ལྷ་སྣང་དེ་མཆོག་ཏུ་མི་འགྱུར་བའི་བདེ་བ་ཆེན་པོའི་ཡེ་ཤེས་སུ་ཤར་བར་གྱུར་བའི་</a><a data-m="3031053" data-d="2925">བདེ་གསལ་མི་རྟོག་པའི་རྫོགས་པའི་རིམ་པ་སྟེ། </a><a data-m="3033978" data-d="3109">དེ་ལྟ་བུའི་བསྐྱེད་པ་དང་རྫོགས་པའི་རིམ་པ་དེ་དང་དེ་ལའང་། </a><a data-m="3037087" data-d="5792">གེགས་སེལ་བ། བོགས་འདོན་པ། རང་རང་གི་ལམ་གྱི་འབྲས་བུ་མངོན་དུ་འགྱུར་བའི་ཐབས་ཀྱི་རིམ་པ་ཐམས་ཅད། </a><a data-m="3042879" data-d="2309">དྭངས་པའི་མཁའ་ལ་འཇའ་ཚོན་ཤར་བ་བཞིན་</a><a data-m="3045188" data-d="3474">གཅིག་གྲོགས་གཅིག་གིས་བྱས་ཏེ། ལམ་ཐམས་ཅད་གོལ་ས་མེད་པར་རང་ཤར་བས། </a><a data-m="3048662" data-d="3060">ཆོས་ཉིད་ངོ་བོ་མཐར་ཐུག་པ་མངོན་སུམ་དུ་རྟོགས་ན། </a><a data-m="3051722" data-d="4774">གཤིས་ཅི་ཡང་མ་ཡིན་པར། གདངས་བདེ་ཆེན་གྱི་ཡེ་ཤེས་སུ་ཤར་བ་མི་འགགས་པ། </a><a data-m="3056496" data-d="1358">རྩལ་ལྷ་སྐུར་ཤར་བ། </a><a data-m="3057854" data-d="3603">བསྒོམ་བྱ་སྒོམ་བྱེད་ཀྱི་སྤྲོས་པ་ལས་འདས་པའི་ངང་དུ་མཉམ་པར་བཞག་པ་འདི་ནི་</a></p>
<img src="components/slides/slide_86.jpg" alt="slide 86">
<p><a data-m="3061457" data-d="1682">ཐ་མར་དགེ་བ་ལམ་གྱི་འབྲས་བུ་</a><a data-m="3063139" data-d="2030">མྱུར་དུ་འགྲུབ་པའི་ཐབས་ཟབ་མོ་སྟེ། </a><a data-m="3065169" data-d="3433">ལོ་ཏོག་ལ་སྔགས་ཀྱིས་བཏབ་པ་མྱུར་དུ་སྨིན་པ་ལྟ་བུའི་</a><a data-m="3068602" data-d="1501">ཁྱད་པར་གྱི་ཆོས་ཡིན་ཏེ། </a><a data-m="3070103" data-d="2374">སློབ་དཔོན་ཀླུས། བསྐྱེད་པའི་རིམ་ལ་ལེགས་གནས་ཤིང་། །</a><a data-m="3072477" data-d="2952">རྫོགས་པའི་རིམ་པར་འདོད་རྣམས་ཀྱི། །ཐབས་འདི་རྫོགས་པའི་སངས་རྒྱས་ཀྱིས། །</a><a data-m="3075429" data-d="1571">སྐས་ཀྱི་གདང་བུ་ལྟ་བུར་བསྟན། །</a><a data-m="3077000" data-d="2141">ཅེས་གསུངས་པ་ལྟར་དུ། ད་ལམ་མ་རྩ་</a><a data-m="3079141" data-d="2677">གང་ཟག་སྦྱངས་པ་སྔོན་དུ་སོང་བ་ལ་གཅིག་ཆར་བ་དང་། </a><a data-m="3081818" data-d="2030">སྔོན་དུ་མ་སོང་བ་ལ་རིམ་གྱིས་པ་ཟེར་གཉིས་</a><a data-m="3083848" data-d="2552">ཡོད་རེད་དེ། རིམ་གྱིས་པའི་ལམ་ལྟར་དུ་བཤད་ན། </a><a data-m="3086400" data-d="3150">ཅིག་ཆར་བས་ཀྱང་དེ་ལ་བརྟེན་ཏེ་ལམ་བདེ་བླག་ཏུ་རྟོགས་འགྲོ་ཡི་རེད། </a><a data-m="3089550" data-d="1152">དེ་རིམ་གྱིས་པ་ཡིན་ན། </a><a data-m="3090702" data-d="3636">ད་ལྟ་ཐོག་མཐའ་བར་གསུམ་དུ་དགེ་བའི་ལམ་གྱི་སྙིང་པོ་མདོར་བསྡུས་པ་འདི་</a><a data-m="3094338" data-d="1662">ཚུལ་བཞིན་དུ་ཉམས་སུ་བླངས་ན། </a><a data-m="3096000" data-d="4844">དེ་གསར་རྙིང་རིས་སུ་མ་ཆད་པའི་བསྟན་བཅོས་ཆེན་པོ་རྣམས་ལ་ལམ་རིམ་མེད་པ་གཅིག་ཡོད་མ་རེད་དེ། </a><a data-m="3100844" data-d="1676">ལམ་རིམ་ཐམས་ཅད་ཀྱི་སྙིང་པོ་</a><a data-m="3102520" data-d="2783">དོན་བསྡུས་བཞག་ན། ཚིག་ཉུང་ཉུང་དོན་ཟབ་མོ། </a><a data-m="3105303" data-d="2841">དེ་ཙམ་ཞིག་ཐུགས་ལ་ངེས་པ་རེད་སོང་ན་</a><a data-m="3108144" data-d="2247">དེ་དོན་གནད་ཐམས་ཅད་ཚུལ་བཞིན་དུ་བཞེད་</a><a data-m="3110391" data-d="1275">བླ་མའི་མན་ངག་ཟེར་མཁན་འདི་</a><a data-m="3111666" data-d="3956">གཅིག་གོ་སོང་ན། བྱ་སླ་ཚེགས་ཆུང་། མན་ངག་གོ་སོང་ན་འཕྲལ་དུ་</a><a data-m="3115622" data-d="4514">ཐོས་བསམ་བྱ་སླ་བ། ཚེགས་ཆུང་ཆུང་ཞིག་གིས་མཐར་ཐུག་གི་འབྲས་བུ་མངོན་དུ་ཐོབ་པ་ལས། </a><a data-m="3120136" data-d="4736">མན་ངག་ཟེར་རྒྱུ་འདི། དེ་ལྟ་བུའི་ཐུགས་ཀྱི་རིམ་པ་རྒྱུད་ལ་ངེས་པར་ཞུའོ། །</a></p>
<img src="components/slides/slide_88.jpg" alt="slide 88">
<p><a data-m="3126688" data-d="5527">་་་རྣམ་མཁྱེན་བླ་ན་མེད་པ་ཡང་དག་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། </a><a data-m="3132215" data-d="2587">དེའི་ཕྱིར་དུ། དམ་པའི་ཆོས་ཟབ་མོ་གསན་ནས། </a><a data-m="3134802" data-d="2853">དོན་ཚུལ་བཞིན་ཉམས་སུ་བཞེས་པར་བགྱིའོ་སྙམ་པ་</a><a data-m="3137655" data-d="3189">བསམ་པ་རྒྱ་ཆེ་བ་བྱང་ཆུབ་མཆོག་ཏུ་ཐུགས་བསྐྱེད་པ་དང་། </a><a data-m="3140844" data-d="1821">ཆོས་གསན་པའི་ཀུན་ཏུ་སྤྱོད་པའང་། </a><a data-m="3142665" data-d="2311">མདོ་རྒྱུད་བསྟན་བཅོས་དྲི་མ་མེད་པ་རྣམས་ལས་</a><a data-m="3144976" data-d="3888">ཇི་སྐད་གསུངས་པ་བཞིན་དུ་ལེགས་པར་གསལ་བཏབ་སྟེ་</a><a data-m="3148864" data-d="1932">གསན་པར་གནང་བར་ཞུ། </a><a data-m="3150796" data-d="3233">དེ་ལ་འདིར་གང་གསན་པར་བྱ་བའི་ཆོས་ཀྱི་རིམ་པ་ནི། </a><a data-m="3154029" data-d="3348">མདོ་སྔགས་ཀྱི་ལམ་མ་ལུས་པ་གཞུང་ལམ་གཅིག་ཏུ་དྲིལ་བ་</a><a data-m="3157377" data-d="7195">ལམ་གྱི་རིམ་པ་བདུད་རྩི་སྙིང་པོ་ཞེས་བྱ་བ་ཀུན་མཁྱེན་བླ་མ་མཁྱེན་བརྩེ་དབང་པོས་མཛད་པ་དེ་ཉིད་ཀྱི་འཆད་ཁྲིད་འབུལ་བར་བྱེད་པ་དེ་ལ། </a><a data-m="3169705" data-d="5511">ཐོག་མར་རྩོམ་པ་ལ་འཇུག་པ་སླད་ཀྱི་དོན་སོང་ཟིན་ཏེ། བརྩམ་པར་བྱ་བ་</a><a data-m="3175216" data-d="3960">གཞུང་གི་དོན་བཤད་པར་འགྱུར་བ་དེ་ཉིད་ལ་ཡང་</a><a data-m="3182988" data-d="2621">གཉིས། རྒྱས་པར་བཤད་པ་དང་། </a><a data-m="3185609" data-d="2385">མདོར་བསྡུས་ཏེ་བསྟན་པ་གཉིས་ཡོད་པའི་ནང་ནས། </a><a data-m="3187994" data-d="2575">དང་པོ་རྒྱས་པར་བཤད་པ་དེ་ཉིད་སོང་ཟིན་ཏེ། </a><a data-m="3190569" data-d="4239">གཉིས་པ། སྤྱི་དོན་གཉིས་པ་མདོར་བསྡུས་ཏེ་གདམས་པ་ལ་བཞི་ལས། </a><a data-m="3194808" data-d="2758">དང་པོ་ལམ་གྱི་གཞི་ངེས་འབྱུང་གི་སྒོ་ནས་</a><a data-m="3200254" data-d="2405">བསམ་པ་བརྟན་པོ་བསྐྱེད་དགོས་པ་དང་། </a><a data-m="3202659" data-d="3468">ལམ་རང་གི་ངོ་བོ་སྟོང་ཉིད་སྙིང་རྗེ་ཟུང་འཇུག་སྒོམ་པ་དང་། </a><a data-m="3206127" data-d="3251">ལམ་དེས་འབྲས་བུ་མྱུར་དུ་འགྲུབ་པར་བྱེད་པའི་ཐབས་སོང་ཟིན་ཏེ། </a><a data-m="3209378" data-d="1603">བཞི་པ་མཐར་ཐུག་</a><a data-m="3210981" data-d="5067">མོས་གུས་ཕྱག་རྒྱ་ཆེན་པོའི་ལམ་ལ་བསླབ་པའི་ཚུལ་བསྟན་པར་འགྱུར་བ་དེ་རེད་དུས། </a><a data-m="3216048" data-d="1322">དེ་ནི་ཡང་། </a><a data-m="3220579" data-d="3014">མོས་གུས་ཕྱག་རྒྱ་ཆེན་པོའི་ངང་</a><a data-m="3223593" data-d="3083">ལྷག་པར་སྒོམ་པའི་ཚུལ་བཤད་པ་</a><a data-m="3226676" data-d="1061">དེ་ཉིད་རེད་དུས། </a><a data-m="3227737" data-d="4901">མཐར་ཐུག་བླ་མའི་རྣལ་འབྱོར་གྱིས། །ཐ་མལ་ཡུལ་དང་ཡུལ་ཅན་ཀུན། །མོས་གུས་ཕྱག་རྒྱ་ཆེན་པོར་ཤར། །</a><a data-m="3232638" data-d="2976">འདི་ནི་ལམ་གྱི་སྲོག་ཤིང་ལགས། །ཞེས་པས་སྨོས་པ་སྟེ། </a></p>
<img src="components/slides/slide_89.jpg" alt="slide 89">
<p><a data-m="3235614" data-d="3793">དེ་ལྟར་རྒྱུ་མཚན་ཉིད་ཐེག་པ་དང་། འབྲས་བུ་གསང་སྔགས་རྡོ་རྗེ་ཐེག་པའི་</a><a data-m="3239407" data-d="3047">ལམ་ཐམས་ཅད་ཀྱི་མཐར་ཐུག་པ་ནི། དེ་</a><a data-m="3242454" data-d="2213">ཉམས་སུ་ལེན་བྱ་</a><a data-m="3244667" data-d="2419">གང་ཡིན་ཟེར་ན། རྒྱུ་</a><a data-m="3247086" data-d="3661">སེམས་ཅན་ཐམས་ཅད་ལ་བདེ་གཤེགས་སྙིང་པོས་ཁྱབ་བརྡལ་དུ་གནས་པའི་དུས་སུ། </a><a data-m="3250747" data-d="3765">དེ་ཡི་ནུས་པ་འདི་ཚུར་སྨིན་པར་བྱེད་པ་དབང་བཞི་བསྐུར་བའི་ཚེ་ན། </a><a data-m="3254512" data-d="4015">དེ་གང་སྐུར་བ་པོའི་བླ་མ་དེ་ཉིད་དཀྱིལ་འཁོར་གྱི་གཙོ་བོ་གང་ཡིན་པ་འདིའི་</a><a data-m="3258527" data-d="1932">སྐུར་བཞེངས་པ་བཞིན་དུ། ལམ་དུས་སུའང་</a><a data-m="3260459" data-d="1216">དེ་བླ་མ་ཉིད་</a><a data-m="3261675" data-d="2540">རང་གི་ལྷག་པའི་ལྷའི་ཡི་དམ་གྱི་དཀྱིལ་འཁོར་དང་</a><a data-m="3264215" data-d="4936">གཙོ་བོ་དབྱེར་མེད་པ་སྐུ་བཞི་ཁྱབ་བདག་ཆེན་པོ་སྒོམ་པའི་རྣལ་འབྱོར་གྱི་ཐབས་ཟབ་མོས་</a><a data-m="3269151" data-d="3632">ཐ་མལ་གྱི་ཡུལ་སྣང་ཐམས་ཅད་བླ་མའི་སྐུ་གསུང་ཐུགས་སུ་ཤར་བ་དང་། </a><a data-m="3272783" data-d="3310">སྐུ་གསུང་ཐུགས་ལ་དེ་དང་དེར་འཛིན་པའི་ཡུལ་ཅན་གཉུག་མའི་སེམས་</a><a data-m="3276093" data-d="1840">འཁོར་དང་བཅས་པ་དེ་ཀུན་ཀྱང་། </a><a data-m="3277933" data-d="3672">དོན་དམ་བླ་མའི་རྣལ་འབྱོར་གྱི་ཡེ་ཤེས་ཆེན་པོའི་ངོ་བོར་འཆར་བ་སྟེ། </a><a data-m="3281605" data-d="2268">མདོར་ན་གཤིས་གསལ་རིག་ཏུ་ཆམ་མེ། </a></p>
<img src="components/slides/slide_90.jpg" alt="slide 90">
<p><a data-m="3283873" data-d="1430">གདངས་མོས་གུས་ལྷམ་མེ་བས་</a><a data-m="3285303" data-d="4318">བྱིན་རླབས་ཀྱི་ཐབས་ཟབ་མོས་དྲངས་པས་ཡུལ་དང་ཡུལ་ཅན་ཐམས་ཅད་ལྷན་སྐྱེས་ཕྱག་རྒྱ་ཆེན་པོར་</a><a data-m="3289621" data-d="4293">ནང་ནས་ཤར་བའི་ཉམས་མྱོང་འདི་ཀའི་ངང་དུ་མ་བཅོས་པར་རང་རྒྱུན་བསྲིངས་ཏེ་</a><a data-m="3293914" data-d="1308">མཉམ་པར་འཇོག་དགོས་ཏེ་</a><a data-m="3295222" data-d="1482">ཞེས་པ་འདི། མདོར་ན་</a><a data-m="3296704" data-d="2694">དང་པོ་ཀུན་རྫོབ་ཕྱི་ཡི་བླ་མ་ལ་བསྟེན་ཏེ། </a><a data-m="3299398" data-d="2754">དབང་བསྐུར། རྒྱུད་བཤད། མན་ངག་བསྟན། </a><a data-m="3302152" data-d="2714">ཐར་པའི་ལམ་ལ་ཚུལ་བཞིན་དུ་འཛུགས་པར་མཛད་པ་དང་། </a><a data-m="3304866" data-d="2915">དེ་ནས་བླ་མ་འདི་ཉིད་ཀྱི་ཞལ་གདམས་ལམ་དུ་བྱ་བའི་ཕྱིར་དུ། </a><a data-m="3307781" data-d="1444">བསྐྱེད་རིམ་དང་རྫོགས་རིམ་</a><a data-m="3309225" data-d="3990">དབང་བཞི་པོའི་ལམ་ཐམས་ཅད། བླ་མའི་ཡེ་ཤེས་ཀྱི་རོལ་པ་རྡོ་རྗེ་གསུམ་གྱི་ཆོ་འཕྲུལ་ལས་</a><a data-m="3313215" data-d="2877">གཞན་མེད་པར་ཤེས་ཏེ་རྟག་ཏུ་ཉམས་སུ་ལེན་པ་དང་། </a><a data-m="3316092" data-d="2790">མཐར་ཐུག་བླ་མའི་ཐུགས་རྒྱུད་ཀྱི་དགོངས་པ་སློབ་མའི་རྒྱུད་དུ་འཕོས་ཏེ། </a><a data-m="3318882" data-d="2372">བླ་མ་དང་རང་སེམས་དབྱེར་མེད་གྱུར་ཚར་དུས། </a><a data-m="3321254" data-d="2890">བློ་ལས་རུང་བླ་མ་ཕྱི་རོལ་ན་མ་བཞུགས། །གསུངས་པ་ལྟ་བུ་</a><a data-m="3324144" data-d="2453">རང་གི་སེམས་ཉིད་གཉུག་མའི་ངོ་བོ་དེ་ཉིད་</a><a data-m="3326597" data-d="3169">བླ་མའི་ཡེ་ཤེས་སུ་ཤར་བར་འགྱུར་བ་དེ་རེད་འོངས་ན། </a><a data-m="3329766" data-d="2820">ད་གཞི་ལམ་འབྲས་གསུམ་ཐམས་ཅད་ཀྱི་དེ་ན་</a><a data-m="3332586" data-d="3117">ཉམས་སུ་ལེན་བྱ་ཡི་སྙིང་པོ་བླ་མའི་རྣལ་འབྱོར་ཡིན། </a><a data-m="3335703" data-d="3536">བླ་མའི་རྣལ་འབྱོར་དེ་ལའང་། ལས་དང་པོ་པའི་ཀུན་རྫོབ་ཕྱི་ཡི་བླ་མའི་</a><a data-m="3339239" data-d="2492">རྣལ་འབྱོར་ལ་བརྟེན་ཏེ་མོས་གུས་རྩལ་དུ་བཏོན། </a><a data-m="3341731" data-d="4562">དེ་ནས་ལམ་ལ་བརྩོན་པའི་གང་ཟག་གིས་བསྐྱེད་རྫོགས་རྫོགས་པ་ཆེན་པོའི་ལམ་གང་ཉམས་སུ་བླང་ནའང་། </a><a data-m="3346293" data-d="2784">བླ་མའི་ཡེ་ཤེས་ཀྱི་རོལ་པ་ལས་གཞན་དུ་མེད་མཁན་ཞིག །</a><a data-m="3349077" data-d="1885">ཡི་དམ་གྱི་བསྐྱེད་བཟླས་ལྟ་བུ་ཞིག་ཡིན་ནའང་</a><a data-m="3350962" data-d="5388">བླ་མ་དང་ཡི་དམ་དབྱེར་མེད་དུ་བསྒྲུབས་ན། མཆོག་དང་ཐུན་མོང་གི་དངོས་གྲུབ་ཐམས་ཅད་མྱུར་དུ་འགྲུབ་པར་འགྱུར་བ་དང་། </a><a data-m="3356350" data-d="2775">དེ་ནས་རྫོགས་རིམ་རྡོ་རྗེ་གསུམ་གྱི་ཉམས་ལེན་ཞིག་ཡིན་ནའང་</a><a data-m="3359125" data-d="2831">བླ་མའི་སྐུ་གསུང་ཐུགས་བདེ་སྟོང་ཡེ་ཤེས་ཆེན་པོའི་རོལ་པ་ལས་</a><a data-m="3361956" data-d="1578">གཞན་དུ་མེད་པར་ཤེས་པ་དང་། </a><a data-m="3363534" data-d="3528">དེ་ནས་མཐར་ཐུག་བླ་མ་རང་སེམས་དབྱེར་མེད་ལྷན་སྐྱེས་ཕྱག་རྒྱ་ཆེན་པོའི་</a><a data-m="3367062" data-d="1337">རྟོགས་པ་རྒྱུད་ལ་ཤར་འོང་ན། </a><a data-m="3368399" data-d="1351">བླ་མའི་དགོངས་པ་རྒྱུད་ལ་ཤར་དུས་</a><a data-m="3369750" data-d="3075">འདི། ལྟ་བ་ཀློང་ཆེན་རབ་འབྱམས་ཡིན། །སྒོམ་པ་མཁྱེན་བརྩེ་འོད་ཟེར་ཡིན། །</a><a data-m="3372825" data-d="1908">སྤྱོད་པ་རྒྱལ་བའི་མྱུ་གུ་ཡིན། །ཟེར་བ་ལྟར་དུ་</a><a data-m="3374733" data-d="1523">ཕྱིའི་བླ་མ་ལ་ལྟོས་མ་དགོས་པར་</a><a data-m="3376256" data-d="2211">ནང་དུ་འདྲེས་འགྲོ་བ་ཡིན་པའི་ཕྱིར་ན། </a><a data-m="3378467" data-d="2884">དེ་བླ་མའི་རྣལ་འབྱོར་ལ་རྩེ་གཅིག་ཏུ་ཉམས་སུ་བླངས་ན་</a><a data-m="3381351" data-d="2868">བླ་མའི་རྣལ་འབྱོར་འདི། རྒྱུ་མཚན་ཉིད་ཐེག་པ་ཡི། དཔེར་ན། </a><a data-m="3384219" data-d="2834">སོ་ཐར་གྱི་སྡོམ་པ་དང་པོ་</a><a data-m="3387053" data-d="1631">མཁན་སློབ་ལས་ནོད་པའི་དུས་ནས། </a><a data-m="3388684" data-d="4254">བླ་མ་ལ་བཀུར་བསྟི་དང་རིམ་གྲོ་ཕུན་སུམ་ཚོགས་པས་བསྲུང་དགོས་པར་གསུངས་པ་དང་། </a><a data-m="3392938" data-d="2845">བྱང་ཆུབ་སེམས་དཔའི་སྡོམ་པ་རྒྱུད་ལ་བླང་བའི་ཚེ་ནའང་། </a><a data-m="3395783" data-d="2753">གཞོན་ནུ་ནོར་བཟང་གིས་བླ་མ་བརྒྱ་དང་ལྔ་བཅུ་བསྟེན། </a><a data-m="3398536" data-d="2332">བྱང་ཆུབ་སྤྱོད་པའི་རྒྱ་མཚོ་ལྟ་བུ་ལ་བསླབ་པ་དང་། </a><a data-m="3400868" data-d="3810">བྱང་ཆུབ་སེམས་དཔའ་རྟག་ཏུ་ངུ་ཡིས་ཆོས་འཕགས་བླ་མ་བསྟེན་པའི་ཚུལ་ལྟ་བུ་</a><a data-m="3404678" data-d="2761">བླ་མའི་ཞབས་ཏོག་ལུས་དང་སྲོག་ལ་མི་ལྟ་བར་བྱེད་པ་དང་། </a><a data-m="3407439" data-d="4265">དེ་ནས་གསང་སྔགས་རྡོ་རྗེ་ཐེག་པའི་ལམ་ནས། ལྷག་པར་དུ་བླ་མའི་སྐུ་བཞིའི་དཀྱིལ་འཁོར་དུ་བསྐྱེད་དེ་</a><a data-m="3411704" data-d="1869">ཉམས་སུ་ལེན་དགོས་པ་ཡིན་པའི་ཕྱིར་ན། </a><a data-m="3413573" data-d="2376">མདོ་སྔགས་ལམ་ཀུན་གྱི་ཆ་བྱད་དུ་འགྱུར་བ་དང་། </a><a data-m="3415949" data-d="2250">དེ་ནས་བླ་མའི་རྣལ་འབྱོར་རྩེ་གཅིག་ཏུ་ཉམས་སུ་བླངས་ན། </a><a data-m="3418199" data-d="2012">བསྐྱེད་རྫོགས་རྫོགས་པ་ཆེན་པོ་གང་སྒོམ་ན་</a><a data-m="3420211" data-d="1742">ལམ་ཐམས་ཅད་ཀྱི་གེགས་སེལ་</a><a data-m="3421953" data-d="2638">བོགས་འདོན། བླ་མའི་རྣལ་འབྱོར་དེ་ཉམས་སུ་བླངས་ན། </a><a data-m="3424591" data-d="2247">བླ་མའི་རྣལ་འབྱོར་རང་རྐྱ་ཐུབ་པ་ཞིག་རེད་སོང་ན། </a><a data-m="3426838" data-d="3011">བསྐྱེད་རྫོགས་རྫོགས་ཆེན་ཐམས་ཅད་འདིའི་གཞུང་ནས་འགྲོ་བ་དང་། </a><a data-m="3429849" data-d="4314">དེ་བསྐྱེད་རིམ་དང་རྫོགས་རིམ་རྫོགས་ཆེན་ཐམས་ཅད། བླ་མའི་རྣལ་འབྱོར་ལྟ་བུའི་ལམ་གཞན་ལ་མ་བརྟེན་ན། </a><a data-m="3434163" data-d="2277">ད་རུང་གེགས་སེལ་དང་བོགས་འདོན་མེད་པའི་ཕྱིར་ན་</a><a data-m="3436440" data-d="1930">སྲོག་ཤིང་ལྟ་བུར་གྱུར་བས་ན། </a><a data-m="3438370" data-d="3886">ཀུན་གྱི་ཉམས་སུ་བླང་བྱའི་སྙིང་པོ། བྱ་སླ་ལ་ཆོད་བདེ་བ། </a><a data-m="3442256" data-d="1882">རྩེ་གཅིག་ཏུ་ཉམས་སུ་མྱོང་བ་གལ་ཆེ་སྟེ། </a><a data-m="3444138" data-d="3262">དཔལ་ས་ར་ཧས། བླ་མའི་བྱིན་རླབས་གང་གི་སྙིང་ཞུགས་པ། །</a><a data-m="3447400" data-d="2127">ལག་པའི་མཐིལ་ན་གནས་པའི་གཏེར་མཐོང་འདྲ། །</a></p>
<img src="components/slides/slide_91.jpg" alt="slide 91">
<p><a data-m="3449527" data-d="1955">ཞེས་དང་། སློབ་དཔོན་རྡོ་རྗེ་དྲིལ་བུ་པས། </a><a data-m="3451482" data-d="3052">བླ་མའི་བྱིན་རླབས་ཙམ་གྱིས་ནི། །སྐད་ཅིག་ཉིད་ལ་འབྱུང་གང་ཡིན། །</a><a data-m="3454534" data-d="3076">འཁོར་ལོ་སྡོམ་པར་སྦས་པ་ཡི། །བྱིན་རླབས་རིམ་པ་བཤད་པར་བྱ། །</a><a data-m="3457610" data-d="2155">ཞེས་དང་། རྣལ་འབྱོར་དབང་ཕྱུག་བིརྺ་པས་ཀྱང་། </a><a data-m="3459765" data-d="3310">ལམ་ཟབ་བླ་མ་ཞེས་ཁྱད་པར་དུ་བཤད་པས་མཚོན། </a><a data-m="3463075" data-d="2458">རྒྱལ་བའི་བཀའ་ཡི་ལུང་ཚད་མ་དང་ནི། </a><a data-m="3465533" data-d="1555">མཁས་པའི་རིགས་པ་ཚད་མ་དང་། </a><a data-m="3467088" data-d="3309">ཉམས་མྱོང་གི་མན་ངག་ཚད་མ་གསུམ་གྱི་སྒོ་ནས་གཏན་ལ་ཕབ་ན། </a><a data-m="3470397" data-d="2689">དེ་བླ་མའི་རྣལ་འབྱོར་འདིའི་དགོས་པ་དང་། བྱིན་རླབས་ཆེ་བ། </a><a data-m="3473086" data-d="1749">ལམ་ཐམས་ཅད་ཀྱི་སྙིང་པོ་ཡིན་པ་</a><a data-m="3474835" data-d="1762">བསམ་གྱིས་མི་ཁྱབ་པ་ཡོད་དོ། །</a></p>
<img src="components/slides/slide_92.jpg" alt="slide 92">
<p><a data-m="3476597" data-d="2035">གསུམ་པ་མཇུག་གི་དོན་ལ་གཉིས་ཏེ། </a><a data-m="3478632" data-d="1557">སྨོན་ལམ་གྱིས་མཐའ་བརྒྱན་པ་དང་། </a><a data-m="3480189" data-d="2402">སྦྱར་བྱང་གིས་མཇུག་བསྡུ་བ་གཉིས་ཡོད་པའི་ནང་ནས། </a><a data-m="3482591" data-d="1901">དང་པོ་སྨོན་ལམ་གྱིས་མཐའ་བརྒྱན་པ། </a><a data-m="3484492" data-d="2802">ཨེ་མ་ཟབ་ཅིང་རྒྱ་ཆེའི་དོན། །ཅུང་ཟད་བརྗོད་པའི་ལེགས་བྱས་ཀྱིས། །</a><a data-m="3487294" data-d="3036">རྒྱུ་དང་མི་རྒྱུ་དངོས་པོ་ཀུན། །དྲྭ་བ་སྡོམ་པ་ཉིད་གྱུར་ཅིག །</a><a data-m="3490330" data-d="2277">ཅེས་པའི་སྒོ་ནས་བསྟན་པ་སྟེ། </a></p>
<img src="components/slides/slide_93.jpg" alt="slide 93">
<p><a data-m="3492607" data-d="4838">ཨེ་མ་ཞེས། མདོ་སྔགས་ལམ་གྱི་རིམ་པ་ཤིན་ཏུ་ནས་ཀྱང་རྟོགས་དཀའ་ཞིང་། </a><a data-m="3497445" data-d="2757">རྟོགས་ན་འབྲེལ་བ་ཐོག་ཆོག་མའི་ཆོས་ཡིན་པའི་ཕྱིར་ན། </a><a data-m="3500202" data-d="3670">དོན་ཆེན་པོ་དང་ལྡན་པའི་ངོ་མཚར་བའི་ཚིག་གིས་ཐོག་དྲངས་ཏེ། </a><a data-m="3503872" data-d="2288">དེ་ལྟ་བུ་ངོ་གང་ལ་མཚར་ལེ་ཡིན་ཟེར་ན། </a><a data-m="3506160" data-d="889">ཟབ་པ་སྟེ་</a><a data-m="3507049" data-d="2412">གསང་སྔགས་དང་། རྒྱ་ཆེ་བ་རྒྱུ་</a><a data-m="3509461" data-d="2729">མཚན་ཉིད་ཐེག་པའི་ཕ་རོལ་ཏུ་ཕྱིན་པའི་ནང་ནས་</a><a data-m="3512190" data-d="2319">ཇི་ལྟར་བྱུང་བའི་དོན་ཐམས་ཅད། </a><a data-m="3514509" data-d="2655">དེ་རང་གིས་གང་ཟག་གཅིག་གིས་ཉམས་སུ་ལེན་པ་དེ་ལ། </a><a data-m="3517164" data-d="2703">ཚིག་ཉུང་ཉུང་། དོན་ཟབ་པོ་</a><a data-m="3519867" data-d="2182">ལམ་གནད་ཐམས་ཅད་ཚང་བ་དེ་ཉིད། </a><a data-m="3522049" data-d="4611">འཇམ་དབྱངས་མཁྱེན་བརྩེ་དབང་པོ་རང་གིས་དགེ་བའི་བཤེས་གཉེན་བརྒྱ་དང་ལྔ་བཅུ་ཙམ་ཞིག་བསྟེན་ཏེ། </a><a data-m="3526660" data-d="4626">ཐོས་པ་ཕྱོགས་མེད་དུ་མཛད་ནས་མདོ་སྔགས་རིག་གནས་དང་བཅས་པའི་དོན་མ་ལུས་པ་ཐུགས་སུ་ཆུད། </a><a data-m="3531286" data-d="1606">གངས་ཅན་བསྟན་པ་ཡོངས་རྫོགས་ཀྱི་</a><a data-m="3532892" data-d="2467">གདམས་ངག་སྨིན་གྲོལ་ཐམས་ཅད་ཐུགས་ཉམས་སུ་བཞེས། </a><a data-m="3535359" data-d="2985">རྟོགས་པས་བདག་གྲོལ། ཐུགས་རྗེས་གཞན་སྒྲོལ་ནུས་པ་འདིས་</a><a data-m="3538344" data-d="3013">ཐུགས་ལ་ཇི་ལྟར་མཁྱེན་པ་གཉིས་ལྡན་གྱི་གོ་བའི་ཡུལ་དེ་ཉིད། </a><a data-m="3541357" data-d="2612">གདུལ་བྱ་སེམས་ཅན་རྣམས་ལ་ཕན་པར་བྱ་བའི་ཕྱིར་དུ། </a><a data-m="3543969" data-d="3612">མན་ངག་སྙིང་པོ་མདོར་བསྡུས་པ་བདུད་རྩི་སྙིང་པོ་ཞེས་མཚན་དང་དོན་མཐུན་པ་</a><a data-m="3547581" data-d="2665">ཅུང་ཟད་བརྗོད་པའི་ལེགས་བྱས་ཀྱི་དགེ་བས། </a><a data-m="3550246" data-d="1712">རྒྱུ་བ་བཅུད་ཀྱི་སེམས་ཅན་དང་། </a><a data-m="3551958" data-d="3694">མི་རྒྱུ་བ་སྣོད་ཀྱི་འཇིག་རྟེན་སྣང་བའི་དངོས་པོ་འདི་དག་ཐམས་ཅད། </a><a data-m="3555652" data-d="3454">དོན་དམ་ལྷན་སྐྱེས་བདེ་བ་ཆེན་པོའི་ཡེ་ཤེས་གཅིག་གི་ངོ་བོ་ཡིན་པས་ན། </a><a data-m="3559106" data-d="2862">དེ་དཔེར་ན། འཁོར་ལོ་བདེ་མཆོག་ལ་དྲྭ་བ་སྡོམ་པ་ཟེར་མཁན་དང་། </a><a data-m="3561968" data-d="2732">སྒྱུ་འཕྲུལ་གསང་བ་སྙིང་པོ་ལ་སྒྱུ་འཕྲུལ་དྲྭ་བ་དང་</a><a data-m="3564700" data-d="1742">དོན་གཅིག་རེད་དུས། དྲྭ་བ་ཟེར་མཁན་འདི་</a><a data-m="3566442" data-d="2248">ཕན་ཚུན་དྲྭ་བ་སྦྲེལ་བསྡད་པ་ལྟ་བུ། </a><a data-m="3568690" data-d="1700">སྣང་ཚུལ་འཁོར་འདས་ཀྱི་ཆོས་དེ་ཐམས་ཅད་</a><a data-m="3570390" data-d="1009">གཏན་ལ་ཕབ་བཞག་ན། </a><a data-m="3571399" data-d="1994">སྟོང་ཉིད་དང་དབྱེར་མེད་པའི་བདག་ཉིད་རེད་དུས། </a><a data-m="3573393" data-d="1764">སྟོང་དང་སྙིང་རྗེ་དབྱེར་མེད་པའི་</a><a data-m="3575157" data-d="2956">དོན་དེ་རྟོགས་སོང་ན། </a><a data-m="3578113" data-d="1966">འཁྲུལ་པ་རྒྱུ་དང་བཅས་པ་བག་ཆགས་ཐམས་ཅད། </a></p>
<img src="components/slides/slide_94.jpg" alt="slide 94">
<p><a data-m="3580079" data-d="2609">ཆོས་ཉིད་བདེ་བ་ཆེན་པོའི་ཡེ་ཤེས་སུ་སྡོམ་པར་བྱེད་པའི་</a><a data-m="3582688" data-d="2284">དཔལ་ཧེ་རུ་ཀའི་རྟེན་དང་བརྟེན་པར་བཅས་པའི་</a><a data-m="3584972" data-d="2023">དངོས་པོ་ཉིད་དུ་གནས་འགྱུར་ཏེ། ཟེར། </a><a data-m="3586995" data-d="2487">དེ་དཔེར་ན། ཧེ་ཞེས་བྱ་བ་དེ་ཉིད་</a><a data-m="3589482" data-d="2846">ཆོས་ཉིད་སྟོང་པ་ཉིད་ཀྱི་དོན་རྣམ་ཀུན་མཆོག་ལྡན་གྱི་སྟོང་ཉིད་</a><a data-m="3592328" data-d="4480">དང་། རུ་སེམས་ཅན་ལ་རྗེས་སུ་ཆགས་པའི་བརྩེ་བའི་སྙིང་རྗེ་ཆེན་པོ་རྗེས་སུ་མཚོན་པར་བྱེད་པ་</a><a data-m="3596808" data-d="2580">ཡིན་པའི་ཕྱིར་ན། དམིགས་མེད་ཀྱི་སྙིང་རྗེ་ཆེན་པོ། </a><a data-m="3599388" data-d="3357">ཀ་དེ་སྟོང་དང་སྙིང་རྗེ་ཟུང་དུ་འཇུག་པའི་ཡེ་ཤེས་ཆེན་པོ་ཡིས། </a><a data-m="3602745" data-d="4189">གཞི་ལམ་འབྲས་བུའི་ཧེ་རུ་ཀ་ཞེས་སྔགས་ཀྱི་རྒྱུད་སྡེ་རྒྱ་མཚོ་ནས་གསུངས་པ་ལྟ་བུའི་</a><a data-m="3606934" data-d="2271">རྟེན་དང་བརྟེན་པའི་དངོས་པོ་ཉིད་དུ་གནས་འགྱུར་ཏེ། </a><a data-m="3609205" data-d="2564">སྐུ་གསུམ་དབྱེར་མེད་པས་དོན་གཉིས་ལྷུན་གྱིས་གྲུབ་པའི་གོ་འཕང་</a><a data-m="3611769" data-d="3096">ཚེ་འདི་ཉིད་དུ་ཐོབ་པའི་རྒྱུར་འགྱུར་ཅིག །ཅེས་</a><a data-m="3614865" data-d="2570">བསྔོ་བ་ཡིས་མཐའ་བརྒྱན་པར་མཛད་པའོ། </a></p>
<img src="components/slides/slide_95.jpg" alt="slide 95">
<p><a data-m="3617435" data-d="2400">གཉིས་པ་ཇི་ལྟར་སྦྱར་བྱང་གི་ཚུལ་བཤད་པ་ནི། </a><a data-m="3619835" data-d="3275">ཞེས་པའང་ཁྱབ་བདག་རྡོ་རྗེ་བཙུན་མོའི་ཡེ་ཤེས་གཟིགས་པའི་བདུད་རྩིས་</a><a data-m="3623110" data-d="4002">བློ་གྲོས་ཀྱི་པདྨོ་ཁ་བྱེ་བ་ལས་ཕྱི་ནང་རིག་པའི་གནས་དུ་མར་མི་འཇིགས་ཤིང་། </a><a data-m="3627112" data-d="2199">སྙིང་པོའི་སྒྲུབ་པ་ལ་རྩེ་གཅིག་ཏུ་གཞོལ་བའི་</a><a data-m="3629311" data-d="3174">ཐེག་པ་མཆོག་གི་རྣལ་འབྱོར་པ་ཆོས་དབྱིངས་དཔལ་ལྡན་གྱིས་བཀའ་བསྩལ་བ་</a><a data-m="3632485" data-d="1140">དང་དུ་བླངས་ཏེ། </a></p>
<img src="components/slides/slide_96.jpg" alt="slide 96">
<p><a data-m="3633625" data-d="1258">ཤིན་ཏུ་མི་མཁས་ཤིང་</a><a data-m="3634883" data-d="3538">མ་སྦྱངས་པའི་ཀུན་རྨོངས་ཀུན་ཏུ་རྒྱུ་</a><a data-m="3638421" data-d="1540">འཇམ་དབྱངས་མཁྱེན་བརྩེ་དབང་པོས་</a><a data-m="3639961" data-d="1671">དབེན་གནས་བྱང་ཆུབ་ཆོས་གླིང་དུ་</a><a data-m="3641632" data-d="2207">གང་ཤར་ཤར་མར་བྲིས་པ་དགེ །</a><a data-m="3643839" data-d="2700">སརྦ་དཱ་མངྒ་ལཾ་ཞེས་པ། </a><a data-m="3646539" data-d="2189">སྨོས་པས་གོ་སླ་བས་མ་སྤྲོས་སོ། །</a><a data-m="3648728" data-d="3274">དེ་ལྟར་ཟབ་རྒྱས་གདམས་པའི་དོན། །སླར་ཡང་ཅུང་ཟད་བཀྲལ་བ་ཡི། །</a><a data-m="3652002" data-d="3096">བསོད་ནམས་གང་དེས་འགྲོ་བ་ཀུན། །ཐམས་ཅད་མཁྱེན་པ་ཐོབ་ཕྱིར་བསྔོ། །</a><a data-m="3655098" data-d="2040">ཞེས་པའང་གཞུང་རྩ་བའི་སྐུལ་བ་པོ་</a><a data-m="3657138" data-d="2068">སྐྱེས་སྦྱངས་ཀྱི་ཡོན་ཏན་ཕུན་སུམ་ཚོགས་ཤིང་། </a></p>
<img src="components/slides/slide_97.jpg" alt="slide 97">
<br>
<img src="components/slides/slide_98.jpg" alt="slide 98">
<p><a data-m="3659206" data-d="3715">སྙིང་པོའི་སྒྲུབ་པ་ལ་རྩེ་གཅིག་ཏུ་གཞོལ་བའི་རྣལ་འབྱོར་པ་ཆོས་དབྱིངས་དཔལ་ལྡན་གྱིས། </a><a data-m="3662921" data-d="4812">སླར་ཡང་གསུང་ནན་ཏན་ཆེན་པོས་འགྲེལ་བ་རྒྱས་བསྡུས་འཚམས་པ་ཞིག་བྲིས་ཤིག་ཅེས་</a><a data-m="3667733" data-d="2838">ལྷ་རྫས་ཀྱི་མེ་ཏོག་དང་བཅས་ཏེ་</a><a data-m="3670571" data-d="3135">བསྐུལ་བ་ལ་བརྟེན་ནས་རང་གི་བློ་ལ་ཇི་ལྟར་ངེས་པ་ཙམ་ཞིག་</a><a data-m="3673706" data-d="1760">ཚིག་འགྲེལ་མདོར་བསྡུས་པའི་ཚུལ་གྱིས་</a><a data-m="3675466" data-d="2935">རིག་འཛིན་གྱི་བཙུན་པ་འཇམ་དབྱངས་མཁྱེན་བརྩེའི་དབང་པོས་</a><a data-m="3678401" data-d="2914">ཀུན་མཁྱེན་བོ་དོང་པ་ཆེན་པོའི་རིང་ལུགས་འཛིན་པའི་ཆོས་གྲྭ་</a><a data-m="3681315" data-d="1251">བསམ་འགྲུབ་ཆོས་སྡིང་དུ་</a><a data-m="3682566" data-d="2102">སུག་བྲིས་བགྱིས་པ་སྟེ། ནོངས་པ་བཤགས་ཤིང་། </a><a data-m="3684668" data-d="2350">ལེགས་བྱས་ཀྱི་སྣང་བས་བློ་གསལ་ཡིད་ཀྱི་པདྨོ་</a><a data-m="3687018" data-d="1518">ཁ་མཆོག་ཏུ་བྱེ་བའི་རྒྱུར་གྱུར་ཅིག །</a><a data-m="3688536" data-d="2371">སརྦ་དཱ་ཀ་ལྱཱ་ཎཾ་བྷ་བ་ཏུ།། །། </a><a data-m="3690907" data-d="2551">ཞེས་པ་འདིས་མདོ་སྔགས་ཀྱི་ལམ་ཡོངས་སུ་རྫོགས་པ་</a><a data-m="3693458" data-d="1889">ཚིག་ཉུང་ལ་དོན་ཟབ་པའི་སྒོ་ནས་</a><a data-m="3695347" data-d="861">བསྟན་ཟིན་པ་རེད། </a></p>
</section></article>
</div>


<p style="font-size: 26pt; text-align: center; color: brown;">༈ མན་ངག་མཛོད་ཀྱི་དོན་ཁྲིད་རབ་གསལ་ཟླ་བའི་བདུད་རྩི་ཐོས་ཀློག་སྦྲགས་མ།</p>
<p id="mengag-dzo-1" style="font-size: 26pt; color: brown;">སྒྲ་དང་པོ།</p>         
<audio id="hyperplayer4" style="position:relative; width:97%" src="https://d3ctxlq1ktw2nl.cloudfront.net/staging/2024-9-15/388134785-44100-2-e4521ae64343e.m4a" type="audio/m4a" controlsList="nodownload" controls></audio>

          <div id="hypertranscript4" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="9380">དེ་ཡིན་དུས་གདམས་ངག་གི་གནད་རེད། གདམས་ངག་མང་པོ་ཡོད་ནའང་གདམས་ངག་ཟབ་མོ་ཉམས་སུ་ལེན་པས་འཚེང་བ་གནད་རྣམས་མ་ལུས་པ་དག་ཐམས་ཅད་</a><a data-m="9380" data-d="3478">ཚན་པ་དྲུག་རེ་དྲུག་རེའི་སྒོ་ནས་བསྟན་དུས། </a><a data-m="12858" data-d="2327">དྲུག་ཚན་དྲུག་གིས་བཤད་ཀྱིས་གུས་པས་ཉོན། </a><a data-m="15185" data-d="4155">(1)  དེ་ལ་ཐོག་མར་འཇུག་པའི་ཆོས་དྲུག་ནི། །ལམ་གྱི་གཞི་རྟེན་བསླབ་གསུམ་བསྲུང་བ་དང༌། །</a><a data-m="19340" data-d="2230">སྣ་ཚོགས་ཐོས་བསམ་ཕྱོགས་མེད་བྱ་བ་དང༌། །</a><a data-m="21570" data-d="1960">སྒོ་གསུམ་ཞི་ཞིང་རང་རྒྱུད་གདུལ་བ་དང༌། །</a><a data-m="23530" data-d="1799">སྡིག་ལ་འཛེམ་ཞིང་དགེ་བ་སྤེལ་བ་དང༌། །</a><a data-m="25329" data-d="2381">ངོ་ཚ་ཁྲེལ་ཡོད་དད་པ་བསྐྱེད་པ་དང༌། །</a><a data-m="27710" data-d="4360">དགེ་བའི་བཤེས་དང་དགེ་གྲོགས་བསྟེན་པ་སྟེ། །དང་པོའི་ལས་ཅན་རྣམས་ལ་ཤིན་ཏུ་གཅེས། །</a><a data-m="32070" data-d="5425">དེ་ནས་ཆོས་ལ་ཐོག་མར་འཇུག་པར་བྱེད་པའི་གང་ཟག་དེ་ཆོས་དྲུག་ཚང་དགོས། </a><a data-m="37495" data-d="1605">ཆོས་དྲུག་གང་ཡིན་ཟེར་ན། </a><a data-m="39100" data-d="4220">ལམ་ཐམས་ཅད་ཀྱི་གཞི་རྟེན་ཚུལ་ཁྲིམས་དང༌། ཏིང་འཛིན། </a><a data-m="43320" data-d="5340">ཤེས་རབ་གསུམ་གྱི་བསླབ་པ་གསུམ་པོ་དེ་ཚུལ་བཞིན་དུ་མི་ཉམས་པར་བསྲུང་དགོས་པ། </a><a data-m="48660" data-d="3110">དེ་སྟེང་དུ་ལམ་གང་ཡིན་ཉམས་སུ་ལེན་པ་ཡོད་ན། </a><a data-m="51770" data-d="5090">དེ་ལའང་ཐོས་པ་རྒྱ་ཆེན་པོ་ཞིག་མེད་ན་ལམ་ལོག་པ་དང༌། </a><a data-m="56860" data-d="3540">ལམ་གོལ་བ་ལ་སོགས་པ་ལ་འཕྱན་པར་འགྱུར་པས་ཐོས་པ་དགོས་པ་དང༌། </a><a data-m="60400" data-d="5310">ཐོས་པའི་དོན་ཁ་རྐྱང་པ་ལ་འཁྱེར་བསྡད་ན་བྲག་ཆ་ལྟ་བུ་རེད་འགྲོ་རྒྱུ་རེད་དུས་</a><a data-m="65710" data-d="4570">ཐོས་པའི་དོན་དེ་ཉིད་རང་གི་སེམས་ལ་ཚུལ་བཞིན་དུ་སྦྱར་དགོས་པས། </a><a data-m="70280" data-d="3700">་་་</a><a data-m="73980" data-d="3230">ཐོས་པ་དེའང་རྒྱ་ཆེན་པོ་ཕྱོགས་མེད་དུ་མ་བྱས་ན་</a><a data-m="77210" data-d="4090">ཐོས་པ་ཕྱོགས་གཅིག་ཏུ་བྱས་ན་གཡག་ཞར་ར་ཡིས་རྩ་ཟོས་པ་ལྟ་བུ་འགྲོ། </a><a data-m="81300" data-d="4100">ཆོས་གཅིག་ལ་མཆོག་འཛིན་བྱེད་དུས་གཞན་དག་ཁྱད་དུ་གསོད་པ་ལ་སོགས་པ་དང་ནི་</a><a data-m="85400" data-d="3050">ལམ་གྱི་ཁོག་མི་བཀྲོལ་བ་ཡིན་པས། </a><a data-m="88450" data-d="7450">དེ་ནས་ཐོས་པ་དང་བསམ་པས་ཐོས་པའི་དོན་དེ་ངེས་དོན་གྱི་ལྟ་སྒོམ་སྤྱོད་གསུམ་པོ་ཐམས་ཅད་</a><a data-m="95900" data-d="3150">རང་གིས་གོ་བ་ཉམས་མྱོང་ཡག་པོ་ཞིག་སྐྱེས་ཡོད་ན། </a><a data-m="99050" data-d="1750">ཡོད་པ་དེའི་སྒོ་ནས་བཟུང་སྟེ། </a><a data-m="100800" data-d="3440">ང་ཐོས་པ་མང་པོ་ཡིན། མཁས་པ་ཡིན་བསམ་སྟེ་</a><a data-m="104240" data-d="1200">ང་རྒྱལ་གྱིས་འགོས་སོང་ན། </a><a data-m="105440" data-d="2420">ང་རྒྱལ་གྱི་གོང་བུ་ལ། །ཡོན་ཏན་གྱི་ཆུ་མི་ཆགས། །</a><a data-m="107860" data-d="2840">ཟེར་རྒྱུ་དེ་རེད་དུས་སྒོ་གསུམ་པོ་ཐམས་ཅད་</a><a data-m="110700" data-d="3180">རས་བལ་རྡོག་པས་བརྫིས་པ་ལྟ་བུ་ཞི་ཞིང་དུལ་བ་དང༌། </a><a data-m="113880" data-d="2670">དེ་ནས་ཐོས་པ་དང་བསམ་པ་བྱེད་རྒྱུ་དེ་ཡང་</a><a data-m="116550" data-d="4990">རང་གིས་གཞན་སྐྱོན་ལྟ་བའི་མི་དགོས་ས་མིག་ཕ་རོལ་གྱི་སྐྱོན་ཐམས་ཅད་མཐོང་རྒྱུ་རེད་དེ། </a><a data-m="121540" data-d="2300">རང་གི་གདོང་པའི་སྐྱོན་མཐོང་རྒྱུ་མ་རེད། </a><a data-m="123840" data-d="4530">དཔེ་དེ་བཞིན་དུ་ཐོས་བསམ་ཐམས་ཅད་ཀྱིས་གཞན་ལ་ལོག་ལྟ་སྐུར་འདེབས་རྒྱ་ཆེན་པོ་བྱས་ནས་</a><a data-m="128370" data-d="1799">རང་གི་སྐྱོན་མི་མཐོང་བ་ཡོད་རྒྱུ་རེད། </a><a data-m="130169" data-d="2461">དེས་ན་རང་སྐྱོན་ལྟ་བའི་མེ་ལོང་ཟེར་</a><a data-m="132630" data-d="3330">མེ་ལོང་གི་ནང་དུ་གདོང་པ་ཤར་ན་གདོང་པའི་སྐྱོན་ཐམས་ཅད་བསལ། </a><a data-m="135960" data-d="5740">དྲི་མ་དག །རྣམ་པ་ཡག་པོ་ཆགས་ཡོང་རྒྱུ་རེད། ཁ་སྤུ་ལ་སོགས་པ་བཞར་དེ་འདྲ་བྱེད་ཆོག་རྒྱུ་རེད། </a><a data-m="141700" data-d="7850">དེ་ཕྱིར་ན་ཆོས་ཐོས་པ་དེ་དག་ཐམས་ཅད་ནས་རང་གི་སེམས་ཀྱི་རྒྱུད་དེ་དྲན་ཤེས་བག་ཡོད་ཀྱི་སྒོ་ནས་དུས་རྟག་ཏུ་གདུལ་དགོས། </a><a data-m="149550" data-d="6515">དེ་མིན་ཕན་ཐོགས་མེད། དེ་མཚམས་ནས་ཐོས་པ་རྒྱ་ཆེ་ནའང་ཐོས་པ་ཡིས་རྒྱུད་གྲོལ་ཏེ། </a><a data-m="156065" data-d="3715">ཐོས་རྟགས་ཞི་ཞིང་དུལ་བ། སྒོམ་རྟགས་ཉོན་མོངས་མེད་པ། ཟེར་</a><a data-m="159780" data-d="3660">སྡིག་པ་མི་དགེ་བའི་ཕྱོགས་སོ་བྱང་སྔགས་གསུམ་གྱི་འགལ་ཟླ་ཐམས་ཅད་སྤོང༌། </a><a data-m="163440" data-d="4260">དགེ་བའི་ཕྱོགས་ཐམས་ཅད་ཚུལ་བཞིན་དུ་རང་གི་རྒྱུད་ལ་སྤྱོད་དེ། </a><a data-m="167700" data-d="6730">ཆོས་པ་རབ་ཞག་གི་སྐྱེད། འབྲིང་ཟླ་བའི་སྐྱེད། ཐ་མ་ལོའི་སྐྱེད་འཐོན་པར་བྱེད་པས་</a><a data-m="174430" data-d="8570">སྡིག་ལ་འཛེམ་ཞིང་དགེ་བ་སྤེལ་བ་དང༌། སྟོན་པ་ཐུབ་པའི་དབང་པོའི་རྗེས་སུ་འཇུག །གོས་ངུར་སྨྲིག་གི་རྒྱལ་མཚན་གྱོན། </a><a data-m="183000" data-d="5470">དེ་འདྲ་བྱས་སྡིག་པ་བྱས་ན་ངོ་ཚ་བ་རེད་བསམ་སྟེ་རང་གི་ངོ་ཚ་ཡི་སྒོ་ནས་བསྲུང་བ་དང༌། </a><a data-m="188470" data-d="3870">ཆང་འཐུང་བ་དང་བག་མེད་པའི་སྤྱོད་པ་ལ་སོགས་པ་བྱས་ན། </a><a data-m="192340" data-d="4690">ལྷ་དང་བླ་མ་དམ་པའི་ཆོས་སྐྱོབ་པ་གཞན་གྱིས་ཐུགས་ཁྲེལ་འགྲོ་རྒྱུ་རེད་བསམ་ནས་</a><a data-m="197030" data-d="4000">ཁྲེལ་ཡོད་ཀྱི་སྒོ་ནས་དང་འདོད་ཡིད་ཆེས་ཀྱི་དད་པ་བསྐྱེད་པ་དང༌། </a><a data-m="201030" data-d="3200">རང་གི་རྒྱུད་ལ་ཐར་པ་དམ་པའི་ཡོན་ཏན་དེ་ཨེ་སྐྱེ་བསམ་ན། </a><a data-m="204230" data-d="4780">དགེ་བའི་བཤེས་གཉེན་དེ་ལུས་དང་གྲིབ་མ་བཞིན་དུ་འགྲོག་ན་ཙན་དན་གྱི་ནགས་ཚལ་གྱི་ནང་ན་</a><a data-m="209010" data-d="3760">ཤིང་སྡོང་དུམ་ཕལ་པ་ལྷུང་ན་དེ་ལ་ཙན་དན་གྱི་དྲི་བྲོ་འོང་རྒྱུ་རེད་དུས། </a><a data-m="212770" data-d="3440">དཔེ་དེ་བཞིན་དུ་བཟུང་སྟེ་དགེ་བའི་བཤེས་གཉེན་བསྟེན་པ། </a><a data-m="216210" data-d="2400">དགེ་བའི་བཤེས་གཉེན་རྟག་པར་བསྟེན་མ་ཐུབ་ནའང་</a><a data-m="218610" data-d="6830">ལུས་ངག་ཡིད་གསུམ་ཆོས་ལ་བསྐུལ་བའི་ཆོས་གྲོགས་དགེ་བའི་གྲོགས་པོ་དུས་རྟག་ཏུ་དམ་པའི་ཆོས་ལ་སྤྱོད་པ་ལ་བསྟེན་པ་སྟེ། </a><a data-m="225440" data-d="7080">དེ་ཐམས་ཅད་ལས་དང་པོ་པ་དམ་པའི་ཆོས་ཀྱི་སྒོར་ཞུགས་པ་རྣམས་ལ་ཤིན་ཏུ་གཅེས་པར་གྱུར་པ་ཡིན་པས་ན། </a><a data-m="232520" data-d="3740">དང་པོ་ཆོས་ལ་འཇུག་པའི་མན་ངག་ཅེས་པ་དེ་ཡིན། </a><a data-m="236260" data-d="4210">(2)  དེ་ནས་གཅིག་པུ་དབེན་པར་གནས་འདོད་ན། །སྟ་གོན་བྱ་བའི་ཆོས་དྲུག་གཅེས་པ་སྟེ། །</a><a data-m="240470" data-d="3750">བླ་མ་དང་བྲལ་རང་རྐྱ་ཐུབ་པ་དང༌། །ཐེ་ཚོམ་གེགས་སེལ་དྲི་རྒྱུ་མེད་པ་དང༌། །</a><a data-m="244220" data-d="3920">ལུས་ལ་ནད་གདོན་བར་ཆད་མེད་པ་དང༌། །མི་ཆོས་ཁྱུ་ནས་ལེགས་པར་བུད་པ་དང༌། །</a><a data-m="248140" data-d="4240">དོན་གཉིས་བསྒྲུབ་པའི་གདམས་པ་ཚང་བ་དང༌། །ལྟ་བའི་དགོངས་པ་བློ་ཐག་ཆོད་པའོ། །</a><a data-m="252380" data-d="2490">ད་འདི་བླ་མ་དགེ་བའི་བཤེས་གཉེན་བསྟེན། </a><a data-m="254870" data-d="3420">དང་པོ་དགོས་ཆོས་ཆོས་ལ་འཇུག་པའི་རྒྱུ་དང་པོ་</a><a data-m="258290" data-d="4980">ཚང་ཚར་བའི་རྗེས་སུ་དེ་ནས་རང་ཉིད་གཅིག་པུ་མི་མེད་དབེན་པའི་གནས་སུ་རྣམ་གཡེང་དང་འདུ་འཛི་མེད་པ། </a><a data-m="263270" data-d="2440">རྩེ་གཅིག་ཏུ་སྒྲུབ་པ་གནས་པར་བྱས་ན་</a><a data-m="265710" data-d="3170">དཔེར་ན་དབང་བསྐུར་ནའང་སྔོན་དུ་སྟ་གོན་བྱ་དགོས་པ་ལྟ་བུ། </a><a data-m="268880" data-d="1818">སྔོན་ནས་སྟ་གོན་བྱ་བའི་ཆོས་དྲུག །</a><a data-m="270698" data-d="2602">རི་ཁྲོད་འདིར་བསྡད་ནས་འགལ་རྐྱེན་འབྲལ། </a><a data-m="273300" data-d="3275">མཐུན་རྐྱེན་ཚོགས་བྱེད་ཀྱི་ཆོས་དྲུག་ཇི་དགོས་ཟེར་ན། </a><a data-m="276575" data-d="1987">བླ་མ་དང་བྲལ་རང་རྐྱ་ཐུབ་པ་དང༌། །</a><a data-m="278562" data-d="4088">ཟེར་དུས་བླ་མ་དགེ་བའི་བཤེས་གཉེན་ལ་དུས་རྒྱུན་དུ་འདྲི་ས་དོགས་བསལ་མེད་ནའང་</a><a data-m="282650" data-d="3936">རང་གིས་ཉམས་ལེན་བྱས་བསྡད་ན། དེ་ལ་གེགས་དང་གོལ་ས་བར་ཆད་འབྱུང་ནའང་</a><a data-m="286586" data-d="3020">རང་བླ་མའི་མན་ངག་གིས་བསལ་ཐུབ་ས་འདུག །</a><a data-m="289606" data-d="3632">དེ་འདྲའི་བྱེད་ཐུབ་ས་འདུག་བསམ་རྒྱུ་མ་བྱས་ནས་བཟུང་སྟེ། </a><a data-m="293238" data-d="2382">བླ་མ་དགེ་བའི་བཤེས་གཉེན་དང་བྲལ་ཚར། </a><a data-m="295620" data-d="2730">དབེན་པའི་གནས་སུ་ཐེ་ཚོམ་དང་གོལ་ས་མང་པོ་བསླང་འོང་ན་</a><a data-m="298350" data-d="2330">ཆོས་ལ་བར་ཆད་འབྱུང་རྒྱུ་རེད་དུས་</a><a data-m="300680" data-d="3800">རང་རྐྱ་ཐུབ་པ་དང༌། དེ་ནས་རང་གི་ཆོས་ཉམས་སུ་ལེན་རྒྱུ་དེ་ལའང་</a><a data-m="304480" data-d="3320">བླ་མའི་ཞལ་ལ་ཉན་ཐོས་པའི་སྒྲོ་འདོགས་གཅོད། </a><a data-m="307800" data-d="5050">ད་དེ་གདམས་ངག །གདམས་ངག་ཚིག་གཅིག་སངས་རྒྱས་ཀྱི་ངང༌། །</a><a data-m="312850" data-d="3212">གེགས་ཐམས་ཅད་བསལ་ས་ཡོད། བཀའ་འདྲི་ཞུ་དགོས་ས་མེད། </a><a data-m="316062" data-d="3450">ང་རང་གིས་ང་རང་མགོ་འཐོན་ས་ཡོད་བསམ་དེ་དགོས་གསུངས། </a><a data-m="319512" data-d="3888">དབེན་པའི་གནས་སུ་གནས་པ་དེ་ལའང་ལུས་ནད་མེད་པ་ཞིག་དགོས། </a><a data-m="323400" data-d="3045">ནད་ཡོད་པ་ཡིན་ན་སྨན་པ་ལ་སོགས་པ་བསྟེན། </a><a data-m="326445" data-d="5101">ཐག་རིང་པོ་ལ་འགྲོ་ཐུབ་རྒྱུ་མ་རེད་དུས་ནད་མེད་པ་དང༌། གདོན་སྙིང་རླུང་ལ་སོགས་པ་དང༌། </a><a data-m="331546" data-d="5888">ལྷ་འདྲེ་མི་གསུམ་གྱི་བར་ཆད་མེད་པ་དགོས་རྒྱུ་རེད་དུས་དེའི་གདོན་མེད་པ་དང༌། </a><a data-m="337434" data-d="5336">ལྷག་པར་དུའང་དམ་པའི་ཆོས་སྒྲུབ་པ་དེ་ཕྱི་ནང་གསང་བའི་བར་ཆད་མང་པོ་འོང་རྒྱུ་རེད། </a><a data-m="342770" data-d="3061">དཔེར་ན་ཐག་རིང་པོ་ཞིག་མགྲོན་པོ་ཚོང་ལ་སོང་ན། </a><a data-m="345831" data-d="3349">དེ་མགྲོན་པོ་དེ་ལ་དགྲ་དང་ཇག་པ་རྐུ་མ་མང་པོ་ཡོད་རྒྱུ་རེད་དུས། </a><a data-m="349180" data-d="3766">དཔེ་དེ་བཞིན་དུ་བྱང་ཆུབ་ཀྱི་ལམ་བསྒྲུབ་པ་ལ་བར་ཆད་མང་པོ་ཡོད་རྒྱུ་རེད་དུས་</a><a data-m="352946" data-d="4614">དེ་ཕྱིའི་བར་ཆད་དགྲ་དང་རྐུ་མ། ནང་གི་བར་ཆད་ཉོན་མོངས་དུག་ལྔ། </a><a data-m="357560" data-d="6190">གསང་བའི་བར་ཆད་ཀྱིས་སེམས་དྲན་རྒྱུ་མང་པོ་མེད་པའི་སྒོ་ནས་བར་ཆད་མེད་པའི་སྒྲུབ་པ་དང༌། </a><a data-m="363750" data-d="2085">མི་ཆོས་ཁྱུ་ནས་ལེགས་པར་བུད་པ་དང༌། །</a><a data-m="365835" data-d="3839">ཟེར་དུས་དམ་པའི་ཆོས་ཚུལ་བཞིན་དུ་སྒྲུབ་དུས། བློ་ཕུགས་ཆོས་ལ་གཏད། </a><a data-m="369674" data-d="4143">ཆོས་ཕུགས་སྤྲང་ལ་གཏད། སྤྲང་ཕུགས་ཤི་ལ་གཏད། ཤི་ཕུགས་གྲོག་<span class="hesit">(བྲག་སྟོང་གསུངས་)</span>སྟོང་ལ་གཏད་དགོས་རྒྱུ་རེད་མ་གཏོགས། </a><a data-m="373817" data-d="2028">རི་ཁྲོད་དབེན་པ་ཞིག་ལ་ཡར་བསྡད། </a><a data-m="375845" data-d="4205">བླ་མའི་མིང་ཞིག་འཐོབ་འོང་ན་དེས་དཀོར་དང་ལོག་འཚོ་མང་པོ་བསྒྲུབ་ན་</a><a data-m="380050" data-d="3290">དེས་ཕན་རྒྱུ་མ་རེད་དུས། མི་ཆོས་ཁྱུ་ནས་ལེགས་པར་བུད་པ་དང༌། །</a><a data-m="383340" data-d="4470">དེ་ནས་དེའི་རྗེས་སུ་རང་གི་དོན་ལ་ཉམས་དང་རྟོགས་པ་སྐྱེད་བྱེད་</a><a data-m="387810" data-d="5530">གཞན་སེམས་ཅན་གྱི་དཀོར་སྒྲིབ་ལན་ཆགས་སྦྱོང་བྱེད་ཀྱི་དོན་གཉིས་ཐམས་ཅད་ཡོངས་སུ་རྫོགས་པ་དང༌། </a><a data-m="393340" data-d="8790">ཁྱད་པར་དུ་རང་གི་ཉམས་ལེན་ལྟ་བའི་ཁོ་ཐག་ཆོད་པའོ། </a><a data-m="402130" data-d="1970">(3)  །དེ་ནས་དགོན་པ་བསྟེན་པའི་ཆོས་དྲུག་ནི། །</a><a data-m="404100" data-d="4301">ས་ཕྱོགས་དབེན་ཞིང་མཚན་ཉིད་ཚང་བ་དང༌། །གྲུབ་ཐོབ་གོང་མས་ཞབས་ཀྱིས་བཅགས་པ་དང༌། །</a><a data-m="408401" data-d="3699">ཉམས་གྲིབ་མེད་པས་དམ་ཅན་འདུ་བ་དང༌། །རྣམ་གཡེང་འདུ་འཛིའི་རྐྱེན་རྣམས་མེད་པ་དང༌། །</a><a data-m="412100" data-d="4210">མཐུན་རྐྱེན་ཡོ་བྱད་བསྒྲུབ་པར་སླ་བ་དང༌། །མི་དང་མི་མིན་འཚེ་བ་མེད་པའོ། །</a><a data-m="416310" data-d="3293">དེ་ནས་རི་ཁྲོད་ཀྱི་མཚན་ཉིད་དེའང་གང་འདྲའི་དགོས་ཟེར་ནས་བཟུང་སྟེ། </a><a data-m="419603" data-d="4728">ས་ཕྱོགས་དེ་ལ་རྣམ་གཡེང་དང་འདུ་འཛི་མེད་པ་དགོས་རེད་མ་གཏོགས། </a><a data-m="424331" data-d="2339">རི་ཁྲོད་དེ་ལ་ཏིང་ངེ་འཛིན་བསྒོམ་དགོས་རེད། </a><a data-m="426670" data-d="2070">དེ་མི་མང་གི་འདུ་ལོང་ཡོད་ས། </a><a data-m="428740" data-d="2290">རྐུ་འཕྲོག་བཅོམ་ཆེ་ས་ཞིག་ཡོད་ན་</a><a data-m="431030" data-d="3270">ཆོས་དང་མི་མཐུན་པ་རེད་དེ་ལྟ་བུ་དབེན་ཞིང༌། </a><a data-m="434300" data-d="5570">མཚན་ཉིད་ཚང་ཟེར་ན་དེ་བསམ་གཏན་ངལ་གསོ་ནས་གསུངས་པ་བཞིན། </a><a data-m="439870" data-d="3120">དགུན་ཁ་ཡིན་ན་ནགས་ཚལ་གསེབ་དྲོ་ཡི་རེད། </a><a data-m="442990" data-d="4270">དཔྱིད་ཀ་ཡིན་ན་གཉིད་མང་པོ་ཁུག་ཡོང་དུས་རིའི་རྩེ་དང༌། </a><a data-m="447260" data-d="1870">གངས་ཁྲོད་ལ་བསྒོམ་ན་ཡག་པོ་ཡོད་ས། </a><a data-m="449130" data-d="2610">དབྱར་ཁ་ཡིན་ན་ཚ་བ་ཆུང་ས། </a><a data-m="451740" data-d="3040">གངས་རིའི་རྩེ་ལ་སོགས་པ་བསྒོམ་ན་ཡག་པོ་ཡོད་ས། </a><a data-m="454780" data-d="3730">སྟོན་ཁ་ཡིན་ན་ནམ་མཁའ་མཐོང་ཆེ་ས་བསྒོམ་ན་ཡག་པོ་ཡོད་ས་</a><a data-m="458510" data-d="1750">དེ་ལྟ་བུའི་མཚན་ཉིད་ཚང་བ་དང༌། </a><a data-m="460260" data-d="3680">དེ་ནས་གུ་རུ་རིན་པོ་ཆེ་དང་གྲུབ་ཐོབ་གོང་མ་རྣམས་ཀྱིས་ཞབས་ཀྱིས་བཅགས་ཏེ་</a><a data-m="463940" data-d="2057">བྱིན་གྱིས་བརླབས་པའི་གནས་དང་ནི། </a><a data-m="465997" data-d="3023">དེ་ནས་གནས་དེའི་ནང་དམ་ཚིག་ཉམས་ཆག་མང་པོ་བསགས་བཞག་རྒྱུ་ཡོད་ན་</a><a data-m="469020" data-d="3400">དེས་ཉམས་གྲིབ་ཀྱི་སྒོ་ནས་རང་ལ་ཉམས་རྟོགས་མི་སྐྱེ། </a><a data-m="472420" data-d="2140">དམ་ཅན་སྲུང་མའང་དེ་ན་འདུ་ཡི་མ་རེད། </a><a data-m="474560" data-d="2820">དེ་ནས་གྲུབ་ཐོབ་གོང་མས་བྱིན་གྱིས་བརླབས་པ་ཉམས་གྲིབ་མེད་པ་ཡིན་ན་</a><a data-m="477380" data-d="3770">ལྷ་དང་མཁའ་འགྲོ་ཐམས་ཅད་དེ་ན་འདུ་བར་ཆད་བསལ་བ་དང་ནི། </a><a data-m="481150" data-d="3240">དེ་ནས་རྣམ་གཡེང་དང་འདུ་འཛི་རྐྱེན་རྣམས་མེད་པ་ཟེར། </a><a data-m="484390" data-d="2261">རྣམ་གཡེང་མང་ཚར་ན་དེ་ལ་ཡེངས་འགྲོ་ཡི་རེད། </a><a data-m="486651" data-d="3909">དེ་ཡོན་བདག་མང་པོ་བསྟེན་ས་འདྲ་དང་འོང་ས་ཡིན་ན་མགོ་གཡེང་འཁོར་འགྲོ་རྒྱུ་རེད་དུས་</a><a data-m="490560" data-d="1750">རྐྱེན་རྣམས་མེད་པ་དང༌། </a><a data-m="492310" data-d="3940">རང་གི་འཚོ་བ་ཡོ་བྱད་ཐམས་ཅད་མཐའ་གཉིས་སུ་མ་ལྷུང་བ་ཟེར། </a><a data-m="496250" data-d="3894">ཧ་ཅང་འབྱོར་བ་རྒྱ་ཆེན་པོ་བླ་ཆེན་དང་གཙོ་ཆེན་ལྟ་བུ་རེད་སོང་ན། </a><a data-m="500144" data-d="2536">དེ་ཡོ་ལང་བྱེད་བསྡད་དུས་ཆོས་དེ་ན་བཤོལ། </a><a data-m="502680" data-d="4820">ཧ་ཅང་མེད་མཁན་རྗེ་བཙུན་མི་ལ་དུས་ཚོད་ལྟ་བུ་འགྱུར་བ་དཀའ་མོ་རེད་དུས། </a><a data-m="507500" data-d="5738">འདོད་པ་བསོད་སྙོམས་དང༌། འཚོ་བ་སྤངས་པའི་མཐའ་གཉིས་མེད་པའི་ཡོ་བྱད་བསྒྲུབ་པར་སླ་བ་དང༌། </a><a data-m="513238" data-d="2642">མི་རྐུན་མ་ལ་སོགས་པའི་འཚེ་བ་མེད་པ་དང༌། </a><a data-m="515880" data-d="3227">མི་མ་ཡིན་ནག་ཕྱོགས་ཡོད་པའི་བར་ཆད་མེད་པ་ལྟ་བུའོ། </a><a data-m="519107" data-d="2391">(4)  །དེ་ནས་མཐུན་རྐྱེན་སྒྲུབ་པའི་ཆོས་དྲུག་ནི། །</a><a data-m="521498" data-d="4022">བཟའ་བཏུང་འཚོ་བ་མཐའ་གཉིས་མ་ལྷུང་དང༌། །དགོས་པའི་མཆོད་རྫས་སྒྲུབ་རྫས་ཚོགས་པ་དང༌། །</a><a data-m="525520" data-d="3840">ཟབ་མོའི་གདམས་ངག་དཔེ་ཆ་ཚང་བ་དང༌། །བར་ཆད་བཟློག་པའི་རྟེན་འབྲེལ་མཐུན་རྫས་དང༌། །</a><a data-m="529360" data-d="6190">གང་དགོས་ཡན་ལག་ཚགས་སུ་ཚུད་པ་དང༌། །ནོར་རྫས་མང་པོའི་སྐྱེད་འབྲེལ་མེད་པའོ། །</a><a data-m="535550" data-d="3730">གསུངས་དུས། ད་རི་ཁྲོད་ལ་བསྡད་ཚར་ནས་མཐུན་རྐྱེན་ཚོགས་དགོས་མ་གཏོགས། </a><a data-m="539280" data-d="5380">མཐུན་རྐྱེན་མེད་ན་ཉམས་རྟོགས་ཀྱི་གདེང་ཐོབ་པ་ཡིན་ན་འགལ་རྐྱེན་ཡོད་ནའང་ཉམས་རྟོགས་ཀྱི་བོགས་འདོན་འགྲོ་རེད། </a><a data-m="544660" data-d="1810">དེ་མིན་ལས་དང་པོ་པ་ཡིན་ན། </a><a data-m="546470" data-d="4940">དཔེར་ན་རྩྭ་སྐམ་པོ་ནང་མེ་མཆེད་པ་ལྟ་བུ་རེད་མཐུན་རྐྱེན་ཡོད་དགོས་རེད། </a><a data-m="551410" data-d="1385">མཐུན་རྐྱེན་གང་འདྲའི་རེད་ཟེར་ན། </a><a data-m="552795" data-d="2835">ད་ལྟ་ཞུས་པ་བཞིན་དུ་བཟའ་བཏུང་འཚོ་བ་ཡིན་ན་</a><a data-m="555630" data-d="6277">ཧ་ཅང་རྒྱས་ཆེ་ནའང་མི་དྲག་དཔོན་དྲག་གི་ཟ་མ་འདོན་གྱི་མ་རེད་དུས་དེ་ལྟ་བུ་མིན་པ་དང༌། </a><a data-m="561907" data-d="3015">ཧ་ཅང་བཟའ་རྒྱུ་མེད་མཁན་རེད་སོང་ན་ལྟོགས་ཏེ་ཐལ་སོང་ན། </a><a data-m="564922" data-d="3116">རྙེད་དཀའ་འཇིག་སླའི་ལུས་པོ་འདི། །ཟས་དང་འཕྲད་པའི་སྐུ་ཁམས་བཟང༌། །</a><a data-m="568038" data-d="2756">ང་ཚོ་འདོད་ཁམས་པ་ལྟ་བུ་འཚོ་བ་ལ་བརྟེན་ཡོད་རེད་དུས། </a><a data-m="570794" data-d="2296">སྤྱིར་མེད་པ་ཡང་མ་ཡིན། </a><a data-m="573090" data-d="4050">དེ་ནས་རི་ཁྲོད་དབེན་པའི་གནས་སུ་སྡོད་པ་དེས་སྨན་རཀ་དང་བསང་ལ་སོགས་པ་</a><a data-m="577140" data-d="5445">རང་གིས་ཡི་དམ་ལྷ་གང་བསྒྲུབ་ན་དེ་ལ་དགོས་པའི་མཆོད་རྫས་ཐམས་ཅད་དང་</a><a data-m="582585" data-d="2032">སྒྲུབ་རྫས་མ་ལུས་པ་ཚོགས་པ་དང༌། </a><a data-m="584617" data-d="4853">དེ་ནས་དེའི་ནང་ནས་ཀྱང་གནད་ཆེ་བ་ཟབ་མོའི་གདམས་ངག་བསྐྱེད་རིམ་རྫོགས་རིམ་ཅི་ཡིན་ན་</a><a data-m="589470" data-d="5440">དེ་ཐམས་ཅད་ཀྱི་དཔེ་ཆ་གེགས་སེལ་བོགས་འདོན་སྒྲོ་འདོགས་ཆོད་དེ་ཡོད་པ་ཚང་བ་དང༌། </a><a data-m="594910" data-d="3299">རྫས་ལས་དགྲ་བཟློག་པ་བྱ་བའི་ཆེད་དུ་མཚོན་ཆ། </a><a data-m="598209" data-d="4591">ནད་བཟློག་པར་བྱ་བའི་ཆེད་དུ་སྨན་དེ་ལ་སོགས་པ་བར་ཆད་བཟློག་པ་དང༌། </a><a data-m="602800" data-d="4230">མི་མ་ཡིན་གྱིས་བར་ཆད་འབྱུང་ན་རྡོ་རྗེ་ཕུར་བུ་སྒོམ་བཟླས་ལ་སོགས་པ་</a><a data-m="607030" data-d="2430">རྟེན་འབྲེལ་མཐུན་རྫས་ཐམས་ཅད་ཚོགས་པ། </a><a data-m="609460" data-d="3985">དེ་ནས་རང་ལ་དགོས་རྫས་ཀྱི་ཡན་ལག་གོས་ཟས་ཐམས་ཅད་མ་ཚང་ནས་བཟུང་སྟེ་</a><a data-m="613445" data-d="3236">ཡང་རི་ཁྲོད་བསྡད་ཚར་དུས་སྒྲུབ་པའི་དམ་བཅའ་ཤོར་འོང་རྒྱུ་རེད་དུས། </a><a data-m="616681" data-d="2399">གང་དགོས་ཡོ་བྱད་ཚགས་སུ་ཚུད་པ། </a><a data-m="619080" data-d="2635">དེ་ནས་ནོར་བུ་ལོན་མང་པོ་གཏང་རྒྱུ་དྲན་རྒྱུ་དང༌། </a><a data-m="621715" data-d="3355">དེ་ནས་སྔོན་སོང་བག་ཆགས་ཀྱི་རྗེས་དཔྱོད་དེ་ཚོང་ཁང་བཟུང་རྒྱུ་ལ་སོགས་པ་</a><a data-m="625070" data-d="1630">ནོར་རྫས་མང་པོ་སྐྱེད་འབྲེལ་ཡོད་ན་</a><a data-m="626700" data-d="3700">འཁོར་བ་འཁྱམས་འགྲོ་རྒྱུ་རེད་དུས་སྐྱེད་འབྲེལ་མེད་པ་དགོས་པ་ཡིན། </a><a data-m="630400" data-d="1810">(5)  །དེ་ནས་གྲོགས་མཆོག་མཐུན་པའི་ཆོས་དྲུག་ནི། །</a><a data-m="632210" data-d="4200">རིགས་རྒྱུད་བཟང་ཞིང་ངང་རྒྱུད་དུལ་བ་དང༌། །དད་དང་བརྩོན་འགྲུས་ཤེས་རབ་ཆེ་བ་དང༌། །</a><a data-m="636410" data-d="3880">ཉམས་ལེན་མཐུན་ཞིང་འགྲོགས་ན་བདེ་བ་དང༌། །ང་རྒྱལ་ཆུང་ཞིང་དབང་པོ་དུལ་བ་དང༌། །</a><a data-m="640290" data-d="5680">དམ་ཚིག་གཙང་ཞིང་དག་སྣང་ཆེ་བ་དང༌། །བརྩེ་གདུང་ཆེ་ཞིང་ཟབ་མོའི་གསང་ཐུབ་བསྟེན། །</a><a data-m="645970" data-d="1460">ཞེས་པའི་སྒོ་ནས་བསྟན་ཏེ། </a><a data-m="647430" data-d="4600">ད་དེའི་རྗེས་སུ་རི་ཁྲོད་དབེན་པར་བསྡད་ནའང་ཆོས་དང་མཐུན་པའི་གྲོགས་ཡོད་ན། </a><a data-m="652030" data-d="2152">ཆོས་མཐུན་གྲོགས་པོ་དགེ་སྦྱོར་གྱི་རྟེན་ཟེར་རེད། </a><a data-m="654182" data-d="2928">གསུམ་བཞི་ཕན་ཆད་ཆགས་སྡང་གི་རྒྱུ་གསུངས། </a><a data-m="657110" data-d="3900">དཔེར་ན་བུད་མེད་ཀྱི་ལག་པ་ལ་རིན་པོ་ཆེའི་གདུ་བུ་གསུམ་བཞི་ཞིག་ཡོད་ན། </a><a data-m="661010" data-d="3070">ཚུར་བཞག་ནས་བཟུང་སྟེ་གདུ་བུ་གཅིག་གིས་གཅིག་སྐད་མང་པོ་ཡོང་གི་རེད། </a><a data-m="664080" data-d="2600">གདུ་བུ་གཅིག་བཞག་བཞག་ན་སྐད་དེ་འོང་གི་མ་རེད། </a><a data-m="666680" data-d="2950">དཔེ་དེ་བཞིན་དུ་རང་ཉིད་གཅིག་པུ་རི་ཁྲོད་ལ་གནས་ཡོད་ན། </a><a data-m="669630" data-d="2090">རྣམ་གཡེང་དང་འདུ་འཛི་ཡོད་ཀྱི་མ་རེད། </a><a data-m="671720" data-d="4230">ཆོས་དང་མཐུན་པའི་གྲོགས་པོ་གཅིག་ཡོད་ན་ཡང་གེགས་སེལ་བོགས་འདོན་དང༌། </a><a data-m="675950" data-d="2550">བླ་མའི་ཞལ་རྒྱུན་འདྲ་འདྲིས་ཡོད་ན་བོགས་འདོན་གྱི་རེད། </a><a data-m="678500" data-d="1710">དེ་མིན་ན་མི་མང་པོ་ཡོད་ཚར་ན། </a><a data-m="680210" data-d="2618">ཁ་མི་དགེའི་བང་མཛོད་ཉེས་ལྟུང་གི་འབྱུང་སྒོ། </a><a data-m="682828" data-d="4457">སྒྲུབ་རྒྱུ་བསྙེན་སྒྲུབ་ཀྱི་བཟླས་བརྗོད་ཐུག་འོང་ཚེ་སྐད་ཆ་ལ་ཡེང་འགྲོ་ཡི་རེད་དུས། </a><a data-m="687285" data-d="4725">ཆོས་དང་མཐུན་པའི་གྲོགས་དེ་ལ་མི་གཞི་ངན་པ་ཡོད་ན་</a><a data-m="692010" data-d="2971">རྐུ་མ། ཁྲམ་པ། ཟོག་པོའི་རིགས་ཡོད་ན། </a><a data-m="694981" data-d="3557">རང་ཡང་དེའི་རྗེས་སུ་གྲོགས་པོ་འགོས་ཡོང་དུས་རིགས་རྒྱུད་བཟང༌། </a><a data-m="698538" data-d="3882">དེ་ནས་གྲོགས་པོ་དེའང་རྒྱུད་ཞི་ཞིང་འདུལ་བ་ཡོད་དགོས་རེད་དེ་མིན། </a><a data-m="702420" data-d="4181">སྡིག་པ་ཅན་དུག་གི་སྡོང་པོ་ལ། །གང་བསྟེན་བསྟེན་པ་ཀུན་འཆི་ནས་གདའ། །</a><a data-m="706601" data-d="3711">དགེ་བ་ཅན་སྨན་གྱི་སྡོང་པོ་ལ། །གང་བསྟེན་བསྟེན་པ་ཀུན་རྒྱལ་ནས་གདའ། །</a><a data-m="710312" data-d="4195">ཟེར་དུས་ངང་རྒྱུད་ཞི་ཞིང་དུལ་བ་ཡོད་ན་རང་རྒྱུད་ཀྱང་རང་ཤུགས་ཀྱིས་གདུལ་འོང་རྒྱུ་རེད། </a><a data-m="714507" data-d="4072">དེ་ནས་དམ་པའི་ཆོས་ལ་བརྩོན་པ་དེ་ལ་དང་འདོད་ཡིད་ཆེས་ཀྱི་དད་པ་ཡོད་དགོས་རེད། </a><a data-m="718579" data-d="5144">དཀར་པོ་ཆོས་རྣམས་ཀྱི་སྒོ་དེ་དད་པ་རེད་དུས་དད་པ་མེད་ན་ཕན་ཐོགས་རྒྱུ་མ་རེད། </a><a data-m="723723" data-d="2133">དེ་ནས་དད་པ་ཡོད་པ་ཙམ་གྱིས་ཕན་གྱི་མ་རེད་</a><a data-m="725856" data-d="3478">ཆོས་གང་ཉམས་སུ་ལེན་པ་དེ་ལ་བརྩོན་འགྲུས་ཡོད་དགོས་རེད། </a><a data-m="729334" data-d="4258">དཔེར་ན་བདག་ཅག་གི་སྟོན་པ་ཡང་བརྩོན་འགྲུས་ཀྱི་ཕ་རོལ་ཕྱིན་སོང་དུས་</a><a data-m="733592" data-d="2594">བསྐལ་པ་གྲངས་མེད་གསུམ་དུ་ཚོགས་བསགས་བཞག་རྒྱུའི་ནང་ནས་</a><a data-m="736186" data-d="5854">འབྲས་བུ་འཁོར་ལོ་བསྒྱུར་བའི་རྒྱལ་པོ་སྟོང་ཕྲག་གཉིས་ཙམ་ཞིག་སྐུའི་སྐྱེ་བ་བཞེས་རྒྱུ་བཞེས་ལོང་མེད་པ་སངས་རྒྱས་སོང་རེད། </a><a data-m="742040" data-d="4276">རྗེ་བཙུན་མི་ལ་རས་པ་ལྟ་བུ་ཡིན་ན་སྐུ་ཚེ་གཅིག་གིས་ཟུང་འཇུག་གི་གོ་འཕང་བརྙེས་འགྲོ་རྒྱུ། </a><a data-m="746316" data-d="2616">དེ་རྣམས་བརྩོན་འགྲུས་ཀྱིས་གྲོགས་རེད་དུས་བརྩོན་འགྲུས་མེད་ཚར་ན་</a><a data-m="748932" data-d="2871">དམ་པའི་ཆོས་ཀྱི་ཡོན་ཏན་གཏན་ནས་འོང་གི་མ་རེད་</a><a data-m="751803" data-d="6361">བརྩོན་འགྲུས་དང༌། བརྩོན་འགྲུས་ཀྱི་སྟེང་དུ་རང་གི་ཉམས་སུ་ལེན་ཡ་དེ་ལ་ཐོས་བསམ་སྒོམ་གསུམ་གྱི་ཤེས་རབ་ཆེན་པོ་ཞིག་མེད་ནས་བཟུང་སྟེ་</a><a data-m="758164" data-d="3938">དེ་ནས་བླུན་པོ་རྨོངས་པ་ཡིན་ན་དེས་ཕན་རྒྱུ་མ་རེད་དུས་</a><a data-m="762102" data-d="7870">ཤེས་རབ་ཆེ་བ་དང༌། དེ་ནས་ཤེས་རབ་ཆེ་བའི་སྟེང་དུ་ཆོས་མཐུན་པའི་གྲོགས་པོ་ཡོད་ནའང་</a><a data-m="769972" data-d="2709">རང་གི་གདམས་ངག་དང་བླ་མ་གཅིག་དགོས་རྒྱུ་རེད། </a><a data-m="772681" data-d="6813">གདམས་ངག་བླ་མ་མི་གཅིག་པ་ཡོད་ན། ཡང་ཉམས་སུ་ལེན་རྒྱུ་གསང་བ་ཐམས་ཅད་དེ་ལ་ཁྲིད་ལོ་རྒྱུ་མ་རེད་དུས་ཉམས་ལེན་དང་མཐུན། </a><a data-m="779494" data-d="4703">ཆོས་མཐུན་གྱི་གྲོགས་པོ་དེ་དག་དང་ཡུན་རིང་པོ་འགྲོག་ན་བདེ་བ་དང༌། </a><a data-m="784197" data-d="5839">དེ་ལྟ་བུའི་གྲོགས་པོ་དེ་ལ་ང་རྒྱལ་ཡོད་ཉན་མ་རེད། </a><a data-m="790036" data-d="3711">ང་རྒྱལ་ཡོད་པའི་གང་ཟག་དེ་ལ་ཐམས་ཅད་ཀྱིས་མ་དགའ་བ་ལྟ་ཡི་རེད། </a><a data-m="793747" data-d="2811">ང་རྒྱལ་ཆུང་ཞིང་དབང་པོ་ཞི་ཞིང་དུལ་བ། </a><a data-m="796558" data-d="4275">རྣམ་གཡེང་འདུ་འཛི་ལ་དགའ་མཁན་འདྲ། </a><a data-m="800833" data-d="2398">རྩེད་མོ་སྒྲིག་ལམ་མང་པོ་གཞིག་དགོས་མཁན་ཡིན་ན་</a><a data-m="803231" data-d="6342">རང་ལ་དེ་སྐྱོན་འགོས་འོང་དུས་དབང་པོ་དུལ་བ་དང༌། ལྷག་པར་དུ་ཆོས་བརྒྱུད་དམ་ཚིག་གཙང་མ་ཞིག་མེད་ནས་བཟུང་སྟེ། </a><a data-m="809573" data-d="2944">དཔེར་ན་སྦལ་པ་ཞིག་གི་གཟུགས་པོ་ལ་རྨ་རེད་སོང་ན་</a><a data-m="812517" data-d="2718">རྒྱ་མཚོ་ནང་གི་སྦལ་པ་ཐམས་ཅད་ལ་འགོ་འགྲོ་རྒྱུ་རེད། </a><a data-m="815235" data-d="5666">དཔེ་དེ་ལྟ་བུ་དམ་ཚིག་མི་གཙང་བ་གཅིག་ཡོད་ན་དེ་རང་ཤུགས་ཀྱིས་ཐམས་ཅད་དམ་ཚིག་ཉམས་འགྲོ་དུས། </a><a data-m="820901" data-d="3498">འོ་མ་རུལ་བ་ཐིགས་པ་གཅིག་འོ་མ་ཟངས་ཁ་གང་རུལ་འགྲོ་ཡི་རེད། </a><a data-m="824399" data-d="4445">དཔེ་དེ་ལྟ་བུ་དམ་ཚིག་གཙང་བ་དང༌། དམ་ཚིག་ཆོས་དང་བླ་མ་ཐམས་ཅད་</a><a data-m="828844" data-d="2183">དག་སྣང་ཆེན་པོ་དགོས་མ་གཏོགས་པས། </a><a data-m="831027" data-d="3561">སངས་རྒྱས་ནམ་མཁའ་ལ་འཕུར་ཀྱང་དད་པ་མེད་རེད་སོང་ན་ཕན་ཐོགས་མེད་པས། </a><a data-m="834588" data-d="6012">དག་སྣང་ཆེ་བ་དང༌། བླ་མ་དང་ཆོས་གྲོགས་གཅིག་པ་དེ་དང་བླ་མ་དང་དཀྱིལ་འཁོར་གཅིག་ལ་བསྟེན་ཚར་རེད་དུས་</a><a data-m="840600" data-d="3846">ཕ་མ་གཅིག་གི་བུ་བརྒྱུད་ལྟ་བུ་དང་རྡོ་རྗེ་མཆེད་རེད་ཚར་ནས་བཟུང༌། </a><a data-m="844446" data-d="6406">འདི་ནས་སངས་རྒྱས་གོ་འཕང་མ་ཐོབ་བར་དུ་མར་མེ་དང་འོད་ནང་བཞིན་འགྲོགས་དགོས་རེད། </a><a data-m="850852" data-d="5008">དེ་ལྟ་བུ་བརྩེ་གདུང་ཆེ་བ་དང༌། དེ་ནས་ལྟ་སྒོམ་སྤྱོད་གསུམ་ཟབ་མོ་གསང་བ་ཡིན་ན་འདྲ། </a><a data-m="855860" data-d="2190">རང་ལ་ཉམས་དང་རྟོགས་པ་ཡིན་ན་འདྲ། </a><a data-m="858060" data-d="2070">དེ་ཐམས་ཅད་གསང་ཐུབ་དགོས་རྒྱུ་རེད༌། དེ་མིན་</a><a data-m="860140" data-d="3910">ད་ལྟ་དངོས་གྲུབ་ཀྱི་བརྟན་པ་མ་ཐོབ་གོང་ཐམས་ཅད་ཁྱབ་བརྡལ་བྱས་ན། </a><a data-m="864050" data-d="5970">རང་གཞན་ལ་བར་ཆད་དང་གེགས་འོང་རྒྱུ་རེད་དུས་དེ་གསང་ཐུབ་པ་བསྟེན་པར་བྱའོ། </a><a data-m="870020" data-d="2070">(6)  །ཉམས་ལེན་མཐར་ཐུག་དམ་པའི་ཆོས་དྲུག་ནི། །</a><a data-m="872090" data-d="4120">རྒྱབ་བརྟེན་ལུང་སྤྱོད་གཏན་ཚིག་གཏན་ལ་ཕབ། །མན་ངག་གནད་བསྣུན་ས་ལམ་རིམ་པ་རྫོགས། །</a><a data-m="876210" data-d="3100">མཐོ་དམན་ཀུན་འདྲེན་མཐའ་འཛིན་བྲལ་བའོ། །</a><a data-m="879310" data-d="5310">དེ་ནས་ཉམས་སུ་ལེན་པར་བྱེད་པའི་གང་ཟག་དེ་ཆོས་དེ་མཐར་ཕྱིན་དགོས་རེད། </a><a data-m="884620" data-d="3750">མཐར་ཕྱིན་པའི་ཆོས་ལ་གདམས་ངག་རྣམ་པ་དྲུག་ཚང་དགོས་གསུངས། </a><a data-m="888370" data-d="7660">དྲུག་པོ་དེ་གང་རེད་ཟེར་ན། རང་གི་གདམས་ངག་དེ་སངས་རྒྱས་ཀྱི་བཀའ་དང་མི་འགལ་བ། </a><a data-m="896030" data-d="3720">མཁས་པའི་གཏན་ཚིགས་དང་མི་འགལ་བ་ལུང་ཐམས་ཅད་ཤེས་དགོས་རྒྱུ་རེད། </a><a data-m="899750" data-d="8030">དེ་ནས་ཁྱད་པར་དུ་རིགས་པས་བསྒྲུབ་ན་རིགས་པས་བསྒྲུབ་ཆོག་པའི་གྲུབ་ཐོབ་གོང་མའི་ཉམས་མྱོང་མན་ངག་ཚིག་གི་སྒོ་ནས་བསྟན་འོང་དུས། </a><a data-m="907780" data-d="2330">གཏན་ཚིགས་ཀྱི་སྒོ་ནས་གཏན་ལ་ཕབ་པ་དང༌། </a><a data-m="910110" data-d="4170">ཚིག་གསུམ་གནད་དུ་བརྡེག་པ་ཟེར་བ་ལྟ་བུ་མན་ངག་གིས་གནད་དུ་བསྣུན་འོང་ནས་བཟུང་སྟེ། </a><a data-m="914280" data-d="5590">དཔེར་ན་ཕག་པའི་སྣ་ལ་རྒྱུག་པ་ཞིག་གཞུ་བཞག་ན་ལམ་སང་ཁོ་ཁ་ཕར་བསྐོར་འགྲོ་རེད་ཚུར་འོང་མ་རེད། </a><a data-m="919870" data-d="2840">དཔེ་དེ་བཞིན་དུ་ཆགས་སྡང་རྨོངས་གསུམ་གྱི་རྟོག་པ་ཞིག་སྐྱེ་འོང་ན། </a><a data-m="922710" data-d="2920">དེ་ལ་གདམས་ངག་གནད་དུ་བསྣུན་འོང་དུས་</a><a data-m="925630" data-d="4140">ཤིང་སྐམ་ལ་མེ་མཆེད་པ་ལྟ་བུ་ཅན་ཞིག་མ་རེད་ནས་བཟུང་ཕན་རྒྱུ་མ་རེད་དུས། </a><a data-m="929770" data-d="1480">མན་ངག་གནད་དུ་བསྣུན། </a><a data-m="931250" data-d="5210">མན་ངག་གནད་དུ་བསྣུན་པ་དེ་ལ་བརྟེན་ཏེ་རང་གི་རྒྱུད་ལའང་བླ་མས་གསུངས་པའི་གདམས་ངག་དེ་ཉམས་ལེན་བྱེད་དུས། </a><a data-m="936460" data-d="6040">དང་པོ་གོ་བ། དེ་ནས་མྱོང་བ། དེ་ནས་རྟོགས་པའི་སྒོ་ནས་ཡེ་ཤེས་རིམ་བཞིན་དུ་སྐྱེས་ཏེ་</a><a data-m="942500" data-d="4350">གདམས་ངག་ལ་ངེས་ཤེས་སྐྱེ་བཞིན་སྐྱེ་བཞིན་རང་ལ་སྙིང་རུས་ཇེ་ཆེར། </a><a data-m="946850" data-d="4520">བརྩོན་འགྲུས་ཇེ་ཆེར་འགྲོ་རྒྱུ་རེད་དུས་ས་ལམ་རིམ་པ་རྫོགས་པ། </a><a data-m="951370" data-d="5230">རང་གི་རྒྱུད་རྣམ་པར་གྲོལ་ཚར་ནས་བཟུང་སྟེ་མཐོན་པོའི་གང་ཟག་ཡིན་ན་འདྲ། </a><a data-m="956600" data-d="1860">དམའ་མོའི་གང་ཟག་ཡིན་ན་འདྲ། </a><a data-m="958460" data-d="4700">དེ་ཐམས་ཅད་ཐར་པའི་ལམ་ལ་འདྲེན་ཐུབ་བྱེད་ཀྱི་གཞན་ཕན་བསམ་པ་བཟང་པོ་དགོས། དེ་མིན་</a><a data-m="963160" data-d="2580">རང་དོན་ཁོ་ན་ལ་དམིགས་བསྡད་ན་ཡང་</a><a data-m="965740" data-d="3900">བྱང་ཆུབ་སེམས་དཔའི་ལམ་ལ་སླེབ་རྒྱུ་མ་རེད་དུས་ཀུན་འདྲེན་པ་དང༌། </a><a data-m="969640" data-d="1260">གཟུང་འཛིན་བྲལ་བའོ། །</a><a data-m="970900" data-d="6840">དེ་ནས་མཐར་ཐུག་རྟོགས་པ་མངོན་དུ་གྱུར་བའི་ཚེ་ན་རེ་དོགས་ཐམས་ཅད་བྲལ་བའོ། </a><a data-m="977740" data-d="2830">(7)  །སྒྲུབ་པ་བསྲན་ཚུགས་མཐར་ཕྱིན་ཆོས་དྲུག་ནི། །</a><a data-m="980570" data-d="4010">གསོད་ཀྱང་དམ་པའི་ཆོས་ལས་བློ་མི་ལྡོག །ན་ཡང་ལོག་པར་ལྟ་བ་མི་སྐྱེ་ཞིང༌། །</a><a data-m="984580" data-d="3790">དམ་བཅའ་ངོ་སྲུང་བར་ཆོད་ཀྱིས་མི་ཤིགས། །མཉམ་གཞག་མྱོང་བ་རྗེས་ཐོབ་བསྲེ་ནུས་ཤིང༌། །</a><a data-m="988370" data-d="4570">མ་གྲུབ་བར་དུ་བརྩོན་པ་འདོར་མི་བྱེད། །སྤང་གཉེན་ཐུག་ཕྲད་རོ་སྙོམས་ནུས་པའོ། །</a><a data-m="992940" data-d="3130">དེ་ནས་ཉམས་ལེན་བྱེད་འོང་དུས་འགྲུལ་པ་ཞིག་ཡུལ་གཞན་དུ་འགྲོ་སྟེ་ཕྱིན་པ་</a><a data-m="996070" data-d="3570">དཔེར་ན་ཐག་རིང་པོ་སོང་ན་དཀའ་ཚེགས་མང་པོ་འོང་གི་རེད། </a><a data-m="999640" data-d="3380">འོང་ནའང་བཟོད་བསྲན་ཆེ་ན་གང་དུ་འདོད་པའི་གནས་དེ་ལ་ཕྱིན་འགྲོ་རེད། </a><a data-m="1003020" data-d="3870">དཔེ་དེ་བཞིན་དུ་དམ་པའི་ཆོས་ལ་ཐོས་བསམ་སྒོམ་གསུམ་གང་བྱས་ན། </a><a data-m="1006890" data-d="4950">དེ་ནས་ན་ཚ་གདོན་བགེགས་བར་ཆད་ཅི་འབྱུང་ན་དེས་དབང་དུ་མི་གཏོང་བ་མཐར་ཕྱིན་པ་དགོས་རྒྱུ་རེད། </a><a data-m="1011840" data-d="3070">མཐར་ཕྱིན་པའི་ཆོས་དྲུག་དེ་གང་རེད་ཟེར་ན། </a><a data-m="1014910" data-d="7670">རང་གི་བླ་མ་དང་གདམས་ངག་དེ་དེ་ལྟ་བུ་དང༌། བློས་མ་བཏང་ན་ཁྱོད་གསོད་ཀྱི་ཡིན། བློས་གཏང་ན་གསོད་ཀྱི་མེད་ཟེར། </a><a data-m="1022580" data-d="5289">གསད་རྒྱུ་རག་ལས་རྣམ་རྟོག་མེད་པ་ཅན་ཞིག །གསོད་ཀྱང་དམ་པའི་ཆོས་ལས་བློ་མི་ལྡོག་པ་དེ་ལྟ་བུ་དང༌། </a><a data-m="1027869" data-d="4980">ཡུན་རིང་པོ་ལ་གདམས་ངག་ཉམས་སུ་ལོངས། བླ་མས་ཞལ་ནས་</a><a data-m="1032849" data-d="9141">་་་</a><a data-m="1041990" data-d="1960">ཞི་རྒྱས་དབང་དྲག་གི་མཛད་པ་ཅི་མཛད་ནའང་</a><a data-m="1043950" data-d="5450">རྗེ་བཙུན་མི་ལས་ལྷོ་བྲག་མར་པ་ལ་སྐྱོན་མི་ལྟ་བ་ལྟ་བུ་ལོག་ལྟ་མི་སྐྱེ་བ་ཞིག་དགོས་ཀྱི་རེད། </a><a data-m="1049400" data-d="3690">དེ་ཡིན་དུས་དྲན་རྒྱུ་མང་པོ་ལོག་པར་ལྟ་བ་མི་སྐྱེ་བ། </a><a data-m="1053090" data-d="4150">དེ་ནས་རང་གིས་ཆོས་འདི་ལྟ་བུ་བསྒྲུབ་ཟེར་དམ་བཅའ་བྱས་ཚར་ནས་བཟུང༌། </a><a data-m="1057240" data-d="6000">དེ་ནས་དམ་བཅའ་དེ་ལུས་དང་སྲོག་ལ་འབབ་ནའང་མི་གཏོང་ཟེར་བ་མ་གཏོགས། </a><a data-m="1063240" data-d="3680">ཡང་ཡོན་བདག་ངོ་ཆེན་པོ་ལ་སོགས་པ་སྒོ་དྲུང་དུ་འོང་དུས་</a><a data-m="1066920" data-d="6010">ནང་ལ་འབོད་བཞག་ན་དམ་བཅའ་ཤོར་འགྲོ་རེད་དུས་བར་ཆད་མང་པོ་རེད་འགྲོ་དུས་བར་ཆད་ཀྱིས་མི་ཚུགས་པ། </a><a data-m="1072930" data-d="2520">མཉམ་བཞག་གི་ཉམས་ལེན་རྗེས་ཐོབ་ལ་བསྲེ་དགོས། </a><a data-m="1075450" data-d="5130">དེ་མིན་མཉམ་བཞག་སྐབས་སུ་ཉམས་མྱོང་ཏོག་ཙམ་ཡོད་ན་ཡང་རྗེས་ཐོབ་སྐབས་རྣམ་གཡེང་རེད་སོང་ན། </a><a data-m="1080580" data-d="4000">མཉམ་བཞག་དེ་ཕ་བརླག་འགྲོ་རྒྱུ་རེད་མ་གཏོགས་བསྲེ་རྒྱུ་མ་རེད། </a><a data-m="1084580" data-d="4440">རྗེས་ཐོབ་ཀྱི་ཉམས་མྱོང་དེ་རྗེས་ཐོབ་ཐ་མལ་དུ་མ་བཞུགས་པ་ཞིག་བྱས་ན་</a><a data-m="1089020" data-d="2470">མཉམ་བཞག་གི་ཏིང་ངེ་འཛིན་རྒྱུད་ལ་སྐྱེ་འོང་ནས་བཟུང་སྟེ། </a><a data-m="1091490" data-d="4830">བོགས་འཐོན་འོང་རྒྱུ་རེད་མ་གཏོགས། མཉམ་བཞག་གི་ཉམས་མྱོང་རྗེས་ཐོབ་ལ་བསྲེས་མ་ནུས་ན་</a><a data-m="1096320" data-d="3620">ཚེ་འདི་དང་ཕྱི་མ་ཉམས་ལེན་གཅིག་ཀྱང་བསྲེ་ནུས་ཀྱི་མ་རེད། </a><a data-m="1099940" data-d="3950">མཉམ་བཞག་ཉམས་མྱོང་རྗེས་ཐོབ་ལ་བསྲེས་ཚུགས་མཉམ་པར་བཞག་ཚར་ནས་</a><a data-m="1103890" data-d="3180">རྗེས་ཐོབ་གཅིག་ཀྱང་གོ་མ་ཆོད་པ་ཞིག་ཡིན་རྒྱུ་མ་རེད། </a><a data-m="1107070" data-d="3280">རྗེས་ཐོབ་སྐབས་ལ་མཉམ་བཞག་གི་ཉམས་མྱོང་མ་འདྲ་ཞིག་ཡོད་ན། </a><a data-m="1110350" data-d="3940">དཔེར་ན་འདི་རིང་གི་མཉམ་བཞག་གི་ཉམས་མྱོང་དེ་ད་ལྟ་རྗེས་ཐོབ་སྐབས་ལ་</a><a data-m="1114290" data-d="5640">མཉམ་བཞག་གི་ཉམས་མྱོང་ཡེངས་མ་ཤོར་བ་འཁྲུལ་མ་ཤོར་བ་ཞིག་བྱས་ན། </a><a data-m="1119930" data-d="4240">དོ་དགོང་ཐུན་བསྡམ་འོང་ནས་བཟུང་སྟེ་མཉམ་བཞག་ཉམས་མྱོང་བོགས་ཐོན་བསྡད་ཡོད་རྒྱུ་རེད་</a><a data-m="1124170" data-d="2400">དེ་ལྟ་བུ་བསྲེས་ནུས་པ་དང༌། </a><a data-m="1126570" data-d="4730">ལྷག་པའི་ལྷ་ཞིག་བསྒྲུབ་ནའང་དེ་ལྷག་པའི་ལྷ་དེ་མངོན་སུམ་གྱིས་མ་བསྒྲུབས་ཀྱི་བར་དུ་</a><a data-m="1131300" data-d="5620">བློས་མི་གཏོང་བསམ་སྟེ་ལྷ་དང་སྔགས་ཏིང་ངེ་འཛིན་རྩེ་གཅིག་ཏུ་བརྩོན་དགོས་མ་གཏོགས། </a><a data-m="1136920" data-d="3090">ཡང་ཞག་མ་ཁ་ཤས་རེ་བསྒྲུབས་་རྟགས་མིན་འདུག་བསམ་སྟེ་ཕ་གཡུག །</a><a data-m="1140010" data-d="2270">ཡང་གསར་པ་ཞིག་སྒྲུབ་དེ་འདྲ་བྱས་ན། </a><a data-m="1142280" data-d="8470">ཕན་རྒྱུ་མ་རེད་དུས་མ་བསྒྲུབས་བར་དུ་བརྩོན་པ་སྙིང་ནས་དོར་བར་མི་བྱེད་པ་དང༌། </a><a data-m="1150750" data-d="4260">སྤང་བྱ་ཉོན་མོངས་པ་གང་འབྱུང་ནའང་དེ་ལ་གཉེན་པོ་དེ་མ་ཐག་ཏུ་བྱེད་དགོས་སོ། །</a><a data-m="1155010" data-d="4810">དཔེར་ན་ནད་རླུང་མཁྲིས་བད་ཀན་གང་ན་འོང་ན་དེ་སྨན་དེ་མ་ཐག་ཏུ་མེད་ནས་བཟུང་སྟེ་</a><a data-m="1159820" data-d="1240">ནད་དེས་འཆི་འགྲོ་རྒྱུ་རེད། </a><a data-m="1161060" data-d="4870">དཔེ་དེ་བཞིན་དུ་ཉོན་མོངས་གང་སྐྱེ་ནའང་གཉེན་པོ་དེ་མ་ཐག་ཏུ་སླེབ་པ་བྱས་ན། </a><a data-m="1165930" data-d="2070">སྤང་བྱ་དེ་གཉེན་པོས་འདེད་འོང་དུས་</a><a data-m="1168000" data-d="7050">སྤང་བྱ་སྤོང་འགྲོ་དུས་བཟུང་སྟེ། དེ་ཡང་ནས་ཡང་དུ་བྱས་ན་སྤང་བྱ་གཅིག་ཉིད་གཉེན་པོས་ཐུབ་སོང་ན་</a><a data-m="1175050" data-d="4120">མི་སྐྱེའི་གདེང་ཡོད་དུས་ཡང་ནས་ཡང་དུ་བསྟེན་ཐུབ་རྒྱུ་རེད། </a><a data-m="1179170" data-d="3140">ཆོས་པ་ཟེར་མཁན་འདི་སྐྱིད་སྡུག་ཐམས་ཅད་རོ་སྙོམས་དགོས་རེད། </a><a data-m="1182310" data-d="2810">དེ་མིན་སྐྱིད་པོ་ཁོ་ནའི་སྒོ་ནས་ཆོས་བསྒྲུབ་རྒྱུ་དཀའ་རྒྱུ་རེད། </a><a data-m="1185120" data-d="6820">ཆོས་པ་དེ་དང་པོ་སྡུག་གིས་འགོ་བཟུང་ལྟོ་གོས་དཀའ་སྤྱད་ངལ་དུབ་ཉམས་རྟོགས་སྐྱེ་དཀའ་བ་མང་པོ་འོང༌། </a><a data-m="1191940" data-d="3770">དེ་ནས་སྐྱིད་ཀྱིས་མཐའ་འབུད་དེ་ཉམས་ལེན་མཐའ་འཁྱོལ་རོ་སྙོམས་ནུས་པའོ། </a><a data-m="1195710" data-d="1900">(8)  །དེ་ནས་བསམ་པར་བྱེད་པའི་ཆོས་དྲུག་ནི། །</a><a data-m="1197610" data-d="3970">ལེ་ལན་ཐམས་ཅད་རང་ལས་བྱུང་བ་དང༌། །སྡུག་བསྔལ་ཐམས་ཅད་སྔོན་གྱི་ལས་ལས་བྱུང༌། །</a><a data-m="1201580" data-d="4200">སྔོན་ལས་དེ་ཡང་འཕྲལ་གྱི་རྐྱེན་ལས་བྱུང༌། །རྐྱེན་ངན་རང་གི་ཀུན་རྟོག་གཡོ་ལས་བྱུང༌། །</a><a data-m="1205780" data-d="5510">དེ་ཡང་འཁྲུལ་པའི་ཡུལ་ཕྱིར་འབྲེངས་ལས་བྱུང༌། །དེ་ཡིས་ཐར་ལམ་སྒྲིབ་པ་བསམ་པའོ། །</a><a data-m="1211290" data-d="4890">དེ་ནས་ཉམས་ལེན་ཡུན་རིང་པོ་ཞིག་བྱས་ན་བསམ་རྒྱུ་ཆོས་དྲུག་ཡོད་དགོས། </a><a data-m="1216180" data-d="1400">ཆོས་དྲུག་གང་རེད་ཟེར་ན། </a><a data-m="1217580" data-d="5060">མི་འདོད་པ་ཞིག་འབྱུང་ན་དེ་ཐམས་ཅད་རང་ཚུར་སྐྱོན་ལ་བསྐྱལ་དགོས་སོ། །</a><a data-m="1222640" data-d="3340">ཅི་ཁང་པ་ཡིས་མི་འཕྲོད་ཟེར་མཁན་དང༌། ས་གཞི་མི་འཕྲོད་ཟེར་མཁན་དང༌། </a><a data-m="1225980" data-d="3510">ལྟོ་ཡིས་མི་འཕྲོད་ཟེར་ཆོས་བློས་བཏང་བཞག་ན་ཕན་ཐོགས་ཡོད་རྒྱུ་མ་རེད་དུས། </a><a data-m="1229490" data-d="3800">ན་ཚ་སྡུག་བསྔལ་འབྱུང་ན་རང་གི་སྐྱེ་བ་སྔོན་མའི་ལས་རེད་བསམ། </a><a data-m="1233290" data-d="3340">ཉམས་དང་རྟོགས་པ་མ་སྐྱེས་ནའང་རང་གི་སྒྲིབ་པ་རེད་བསམ། </a><a data-m="1236630" data-d="2750">གཞན་ཕན་གྱི་བསམ་པ་བཟང་པོ་རྒྱུད་ལ་སྐྱེས་མ་ཐུབ་ནའང་</a><a data-m="1239380" data-d="3550">རང་འདོད་ཡིད་བྱེད་ཀྱི་བློ་ངན་འདིས་ཕུང་སོང་རེད་བསམ་</a><a data-m="1242930" data-d="3210">སྐྱོན་ཐམས་ཅད་རང་གི་ཐོག་ཏུ་བསྐྱལ་དགོས་པ་དང་ནི། </a><a data-m="1246140" data-d="7200">རང་ལ་ན་ཚ། གཏམ་ངན། མི་ཁ་ཕུང་ཆོས་ལ་སོགས་པ་སྡུག་བསྔལ་ཅི་འབྱུང་ནའང་དེ་ཐམས་ཅད། </a><a data-m="1253340" data-d="5630">ང་ཆོས་སྒྲུབ་དཀོན་མཆོག་ལ་བློ་གཏད་པ་ཞིག་དེ་འདྲ་འོང་མི་འོས་མི་རུང་བསམ་རྒྱུ་ཡོད་ཀྱི་མ་རེད། </a><a data-m="1258970" data-d="3690">སྐྱེ་བ་སྔ་མ་སེམས་ཅན་གཞན་ལ་གནོད་པ་བྱས་པའི་ལས་ངན་མང་པོ་བསགས་བཞག་རྒྱུ་</a><a data-m="1262660" data-d="2250">དེའི་འབྲས་བུ་རང་ལ་སྨིན་འོང་རྒྱུ་རེད། </a><a data-m="1264910" data-d="1900">རང་གི་སྔོན་གྱི་ལས་ལས་བྱུང་བ་རེད། </a><a data-m="1266810" data-d="3750">སེམས་ཅན་འདི་ལྟ་བུ་སྡུག་བསྔལ་མྱོང་བ་ཐམས་ཅད་ན་ནའང་</a><a data-m="1270560" data-d="4000">རང་ན་རྒྱུའི་སྡུག་བསྔལ་འདིས་སེམས་ཅན་ཐམས་ཅད་ཀྱི་ན་གོ་ཆོད་པ། </a><a data-m="1274560" data-d="2400">དེ་ནས་ཆོས་ལ་རྐྱེན་ངན་བར་ཆད་འབྱུང་ནའང་</a><a data-m="1276960" data-d="4780">སེམས་ཅན་ཆོས་ལ་བར་ཆད་བྱུང་བ་དེ་ཐམས་ཅད་རང་གི་བར་ཆད་འོང་བ་འདིས་གོ་ཆོད་པ་ཤོག་</a><a data-m="1281740" data-d="2140">བསམ་སྔོན་ལས་ཀྱི་བཤགས་པ། </a><a data-m="1283880" data-d="4050">སྔོན་གྱི་ལས་དེ་འང་དཔེར་ན་ད་ལྟ་རང་ལ་ཟག་བཅས་ཀྱི་ཕུང་པོ་དེ་དང་གཅིག །</a><a data-m="1287930" data-d="2280">སྐྱེ་བ་སྔ་མ་ལས་ངན་གཉིས་བསགས་བཞག་རྒྱུ། </a><a data-m="1290210" data-d="5470">དཔེར་ན་མེ་དང་གཅིག །ཤིང་སྐམ་པོ་གཉིས་སྡོམ་འོང་ན་མེ་བསྲེག་བཞག་ན་མེ་མཆེད་འོང་རྒྱུ་རེད། </a><a data-m="1295680" data-d="2370">འཕྲལ་གྱི་རྐྱེན་ལས་འབྱུང་འོང་རྒྱུ་རེད། </a><a data-m="1298050" data-d="6390">འཕྲལ་གྱི་རྐྱེན་བཟང་པོ་ཟས་གོས་ནོར་ལོངས་སྤྱོད་ལ་སོགས་པ་བདེ་སྐྱིད་ཡན་ཆད། </a><a data-m="1304440" data-d="7730">རྐྱེན་ངན་པའི་སྒོ་ནས་མི་ཁ་གཏམ་ངན་སོགས་དེ་ཐམས་ཅད་བཟང་རྐྱེན་ངན་རྐྱེན་གཉིས་ཀ་ལམ་དུ་འཁྱེར་ཐུབ་སོང་ན་</a><a data-m="1312170" data-d="2290">དཔེར་ན་ཤིང་ནགས་ཆེན་པོ་ཞིག་ལ་མེ་འབར་སོང་ན་</a><a data-m="1314460" data-d="3810">རླུང་ཆེན་པོ་ཞིག་ཡོང་ན་མེ་ཡར་འབར་གྱི་རེད་མ་གཏོགས་རླུང་མརགསོད་ཀྱི་མ་རེད། </a><a data-m="1318270" data-d="3480">དཔེ་དེ་བཞིན་དུ་བཟུང་སྟེ་བཟང་པོའི་རྐྱེན་དུ་རྒྱུ་ནོར་ལོངས་སྤྱོད་འབྱུང་ནའང་</a><a data-m="1321750" data-d="1480">དེ་ལ་ཞེན་ཆགས་མེད་པ་བྱས། </a><a data-m="1323230" data-d="3470">ཕུད་ཐམས་ཅད་བླ་མ་དཀོན་མཆོག་ལ་མཆོད་དེ་འདྲ་བྱེད་རྒྱུ་མ་གཏོགས། </a><a data-m="1326700" data-d="2940">དེ་ཡིན་པ་ལྟ་བུ་བཟང་པོའི་རྐྱེན་ཐོབ་གོ་ས་མཐོན་པོ། </a><a data-m="1329640" data-d="4260">སྙན་པ་གྲགས་པ་ཆེན་པོ་དེ་འདྲ་འབྱུང་ན་དེ་ལ་ང་རྒྱལ་དང་རློམ་སེམས་བྱས་ན་</a><a data-m="1333900" data-d="2150">དེ་རྐྱེན་གྱིས་བར་ཆད་མང་པོ་རེད་འགྲོ་རེད། </a><a data-m="1336050" data-d="3630">ངན་པའི་རྐྱེན་ན་ཚ་གདོན་བགེགས་མི་འདོད་པ་འབྱུང་ན། </a><a data-m="1339680" data-d="2520">རང་ད་ལྟ་རྐྱེན་ལས་བྱུང་བ་རེད་དུས། </a><a data-m="1342200" data-d="3000">དེ་ཐམས་ཅད་ཀྱི་ལས་ངན་སྡིག་སྒྲིབ་ཐམས་ཅད་དག་པར་ཤོག་ཅིག་</a><a data-m="1345200" data-d="3390">བསམ་བཟང་རྐྱེན་ངན་རྐྱེན་གཉིས་ཀ་ལམ་དུ་འཁྱེར་དགོས་ཀྱི་རེད། </a><a data-m="1348590" data-d="4230">དེའི་ནང་ནས་ཆོས་པ་ཏོག་ཙམ་གདེང་ཐོབ་ཡོད་ན་ངན་རྐྱེན་ལམ་དུ་འཁྱེར་ནུས་ཀྱི་རེད། </a><a data-m="1352820" data-d="4760">བཟང་པོ་འདོད་ཡོན་གྱི་གཡེང་བ་དང༌། ཁ་ཟས་ལྟོ་གོས་ཀྱི་ཆགས་པ་ལམ་དུ་འཁྱེར་དཀའ་བ་ཡོད་དུས་</a><a data-m="1357580" data-d="1600">ཞེན་ཆགས་མེད་པ་ཞིག་ཡོད་ན། </a><a data-m="1359180" data-d="2240">དེ་རེད་དུས་རྐྱེན་ལས་བྱུང་བ་དང༌། </a><a data-m="1361420" data-d="2120">རྐྱེན་ངན་པ་དེའང་ཅི་རེད་ཟེར་ན། </a><a data-m="1363540" data-d="4040">རང་འཁྲུལ་པའི་རྣམ་རྟོག་མང་པོ་ཡོད་པ་འདིས་འོང་གི་རེད་དུས། </a><a data-m="1367580" data-d="3580">འཁྲུལ་པའི་རྣམ་རྟོག་མེད་ཚར་ན་གཏན་ནས་བར་ཆད་འོང་རྒྱུ་ཡོད་རྒྱུ་མ་རེད། </a><a data-m="1371160" data-d="5170">རང་ཉོན་མོངས་འདོད་ཆགས་ག་ཚོད་ཞིག་ཡོད་ན་ཕྱི་རོལ་མོ་འདྲེའི་གནོད་པ་དེ་ཚད་ཆེ་ཡི་རེད། </a><a data-m="1376330" data-d="3340">ཞེ་སྡང་ག་ཚོད་ཆེ་ན་རྒྱལ་འགོང་གི་གནོད་པ་དེ་ཚད་ཆེ་ཡི་རེད། </a><a data-m="1379670" data-d="3810">ཕྲག་དོག་ག་ཚོད་ཆེ་ན་སྡེ་བརྒྱད་ཀྱི་གནོད་པ་དེ་ཚད་ཆེ་ཡི་རེད་དུས་</a><a data-m="1383480" data-d="3030">དེ་གནོད་པ་ཐམས་ཅད་རང་གི་སེམས་ལས་འབྱུང་བ་ཤེས། </a><a data-m="1386510" data-d="4950">སེམས་འདི་ཡང་ནས་ཡང་དུ་དུལ་ཐུབ་ན་ལྷ་འདྲེ་གཞན་དག་གིས་གཏན་ནས་གནོད་པ་ཡོད་རྒྱུ་མ་རེད་དུས་</a><a data-m="1391460" data-d="2100">གཡོ་བ་ལས་བྱུང༌། </a><a data-m="1393560" data-d="3190">དེ་ཀུན་རྟོག་འཁྲུལ་པའི་གཡོ་བ་དེའང་ཅི་རེད་ཟེར་ན། </a><a data-m="1396750" data-d="3050">འཁྲུལ་པའི་བྱ་བ་འཇིག་རྟེན་འཁོར་བའི་བྱ་བ་བདེན་པ་མེད་པ། </a><a data-m="1399800" data-d="3940">སྒྱུ་མ་དང་རྨི་ལམ་ལྟ་བུ་འདི་བདེན་པ་ཡིན། རྨི་ལམ་མིན་བསམ། </a><a data-m="1403740" data-d="5020">ད་ལྟ་ཤི་ནད་ཕོག་ཡོད་ནའང་ད་རུང་ཡུན་རིང་པོ་བསྡད་རྒྱུའི་སྣང་བ་ཤར་བསྡད་རྒྱུ་དེ་</a><a data-m="1408760" data-d="2510">འཆི་བ་མི་རྟག་པ་དེ་རྒྱུད་ལ་མ་སྐྱེས་པའི་སྐྱོན་རེད། </a><a data-m="1411270" data-d="4500">དེ་དམ་པའི་ཆོས་ག་ཚོད་ཐོས་ནའང་ཁམས་གསུམ་འཁོར་བའི་བདེ་སྐྱིད་ལ་སེམས་ཆགས་ཏེ། </a><a data-m="1415770" data-d="2630">ངེས་འབྱུང་གི་བསམ་པ་གཏན་ནས་མ་སྐྱེས་པའི་རྟགས་རེད་དུས། </a><a data-m="1418400" data-d="5270">དེ་ཐམས་ཅད་ཡུལ་གྱི་ཕྱིར་འབྲེངས་ངེས་དེའི་སྐྱོན་ཐམས་ཅད་སླར་མ་ཐུབ་ན། </a><a data-m="1423670" data-d="2580">དེས་ཐར་པ་བྱང་ཆུབ་ལམ་ལ་སྒྲིབ་པ་ཡིན། </a><a data-m="1426250" data-d="3770">སྒྲིབ་པ་དེ་ཐམས་ཅད་ཆེ་ཐུབ་ཆུང་ཐུབ་སྒོ་ནས་བྱས་ནས་བཟུང་སྟེ་</a><a data-m="1430020" data-d="1830">དེ་རིམ་པ་བཞིན་དུ་དག་འགྲོ་ཡི་རེད། </a><a data-m="1431850" data-d="2130">(9)  ཉེས་ཀུན་རང་གིས་བྱས་པའི་ཆོས་དྲུག་ནི། །</a><a data-m="1433980" data-d="5250">སྐྱེ་ཤིའི་སྡུག་བསྔལ་རང་ལས་བྱུང་བས་ཏེ། །བཙལ་གྱིས་མ་རྙེད་འཚོལ་བའི་སྡུག་བསྔལ་དང༌། །</a><a data-m="1439230" data-d="3670">འཚོ་སྐྱོང་སྡུག་བསྔལ་རང་གི་ཆེད་ཀར་བྱས། །དགྲ་གཉེན་གཉིས་ལ་ཆགས་སྡང་འཛིན་པ་ཡིས། །</a><a data-m="1442900" data-d="4000">དགྲ་ཕྲད་གཉེན་བྲལ་སྡུག་བསྔལ་རང་གིས་བྱས། །ངན་སོང་གསུམ་གྱི་སྡུག་བསྔལ་ཆེན་པོ་ཡང༌། །</a><a data-m="1446900" data-d="3830">གཞན་མིན་རང་གི་ལས་ཀྱིས་བྱས་པའོ། །</a><a data-m="1450730" data-d="4990">གསུངས་པ་དེ། ད་ཉེས་པ་ཁམས་གསུམ་འཁོར་བའི་གནས་འདི་ལ་ཉེས་པ་གང་ཡོད་པ་དེ་རང་གིས་ཕར་བྱས། </a><a data-m="1455720" data-d="1960">རང་གིས་རང་ཚུར་བརླགས། </a><a data-m="1457680" data-d="5340">རང་འཁྲུལ་སོང་བ་དཔེར་ན་མི་སྨྱོན་པ་ཞིག་ཡོད་ན་སྨྱོན་པ་དེ་དགུན་ཁ་ཆུ་འཁྱག་པོའི་ནང་དུ་འགྲོ། </a><a data-m="1463020" data-d="2140">དབྱར་ཁ་ཚ་བའི་ནང་དུ་འཇུག །</a><a data-m="1465160" data-d="2190">རང་གི་གཟུགས་པོ་ལ་སྡུག་བསྔལ་འོང་བ་ཤེས་ཀྱི་མ་རེད། </a><a data-m="1467350" data-d="3740">དཔེ་དེ་བཞིན་དུ་འཕགས་པ་ཞིག་གིས་གཟིགས་ན་ང་ཚོ་སོ་སོ་སྐྱེ་བོ་ཐམས་ཅད་</a><a data-m="1471090" data-d="1650">རང་གིས་རང་བརླགས་བསྡད་རེད། </a><a data-m="1472740" data-d="2270">རང་གིས་རང་རླག་བྱེད་ཀྱི་ཆོས་ཤེས་དགོས། </a><a data-m="1475010" data-d="6690">འདི་གང་རེད་ཟེར་ན། ད་ལྟ་ཁམས་གསུམ་འཁོར་བ་སྡུག་བསྔལ་ཆེ་ཤོས་འདི་སྐྱེ་བ་དང་འཆི་བ་བར་དོ་གསུམ་གྱི་སྡུག་བསྔལ་འདི་རེད། </a><a data-m="1481700" data-d="3310">སྐྱེ་འཆི་བར་དོ་སྡུག་བསྔལ་དེའང༌། ཤི་བའི་སྡུག་བསྔལ་ཟེར་འགོ་</a><a data-m="1485010" data-d="2370">དཔོན་པོ་ཆེན་པོ་ཁྲིམས་གཏང་རྒྱུ་འདྲ་གང་ཡང་ཡོད་མ་རེད། </a><a data-m="1487380" data-d="3000">རང་གི་ཟག་བཅས་ཀྱི་ལུས་འདི་ཁམས་གསུམ་འཁོར་བ་ལ་བྱིང་འོང་དུས་</a><a data-m="1490380" data-d="2330">དེ་ནས་སྐྱེ་ཤིའི་སྡུག་བསྔལ་མྱོང་འོང་རྒྱུ་རེད། </a><a data-m="1492710" data-d="5240">སྐྱེ་བ་དང་འཆི་བའི་སྡུག་བསྔལ་ཐམས་ཅད་རང་ཁམས་གསུམ་འཁོར་བ་ལ་འཁྲུལ་བ་འདི་ལས་བྱུང་བ་ཡིན་ཟེར། </a><a data-m="1497950" data-d="5140">དེ་ནས་འཁྲུལ་པའི་ངོ་བོ་དེ་ཡང་ནས་ཡང་དུ་བསམ་བཞག་ན། </a><a data-m="1503090" data-d="4860">འཁྲུལ་པ་ཟེར་མཁན་དེ་སྐྱེ་བ་འཆི་བ་བར་དོའི་སྡུག་བསྔལ་ཐམས་ཅད་འཁྲུལ་པའི་རྣམ་རྟོག་ལས་བྱུང༌། </a><a data-m="1507950" data-d="1500">རྣམ་རྟོག་དེ་ཕར་དཔྱད་བཞག་ན་</a><a data-m="1509450" data-d="1920">རྣམ་རྟོག་དེ་ཉིད་ཐོག་མར་སྐྱེ་བ་མེད། </a><a data-m="1511370" data-d="1090">བར་དུ་གནས་པ་མེད། </a><a data-m="1512460" data-d="2180">མཐར་འགག་པ་མེད་པ་ཞིག་རེད་སོང་དུས། </a><a data-m="1514640" data-d="6000">དེ་མ་རེད་པ་ཉོན་མོངས་དུག་ལྔ་འདི་འདྲེས་སོང་བའི་རྣམ་རྟོག་རྒྱུན་ཆད་མེད་པ་རང་ལ་བྱུང་བསྡད་དུས་</a><a data-m="1520640" data-d="5290">རང་ལའང་སྡུག་བསྔལ་རྒྱུན་ཆད་མེད་པ་ཞིག་དུས་རྟག་པར་འོང་བསྡད་རྒྱུ་དེ་རེད། </a><a data-m="1525930" data-d="3560">ལོངས་སྤྱོད་ག་ཚོད་ཆེ་ནའང་ཆོག་ཤེས་གཏན་ནས་ཡོད་རྒྱུ་མ་རེད། </a><a data-m="1529490" data-d="2020">འཁོར་ལོ་བསྒྱུར་བའི་རྒྱལ་པོ་ཞིག་ལ་སྐྱེས་སོང་ན། </a><a data-m="1531510" data-d="4070">ད་རུང་དེ་ལས་མང་ཙམ་དེ་ལས་ལྷག་ཙམ་བསམ་རྒྱུ་རེད། </a><a data-m="1535580" data-d="4140">ནོར་དང་ལོངས་སྤྱོད་འདི་དང་པོ་གསོག་མི་ཐུབ་པའི་སྡུག་བསྔལ། </a><a data-m="1539720" data-d="1630">བར་དུ་སྲུང་མི་ཐུབ་པའི་སྡུག་བསྔལ། </a><a data-m="1541350" data-d="2560">ཐ་མ་གཞན་གྱིས་བརླག་འགྲོ་བའི་སྡུག་བསྔལ། </a><a data-m="1543910" data-d="4270">གང་ལ་དབང་ཡོད་དེ་ལ་སྡིག་པ་ཡོད། །གང་ལ་ནོར་ཡོད་དེ་ལ་སྡུག་བསྔལ་ཡོད། །</a><a data-m="1548180" data-d="3000">ཟེར་མཁན་འདི་ཀུན་བཟང་བླ་མའི་ཞལ་ལུང་ལ་སོགས་པ་ནས། </a><a data-m="1551180" data-d="2240">རྒྱུ་རྟ་ཞིག་ཡོད་ན་སྡུག་བསྔལ་རྟ་ཙམ། </a><a data-m="1553420" data-d="3540">རྒྱུ་བྱ་ཞིག་ཡོད་ན་སྡུག་བསྔལ་བྱ་གཅིག་གསུངས་རྒྱུ་འདི་རེད། </a><a data-m="1556960" data-d="2310">འདི་སྡུག་བསྔལ་ཐམས་ཅད་རང་གིས་བསྒྲུབས་བསྡད་རེད་མ་གཏོགས། </a><a data-m="1559270" data-d="3960">རྟ་དེ་ཕ་བློས་བཏང་བཞག་ན་སྡུག་བསྔལ་འདི་གཏན་ནས་ཡོད་རྒྱུ་མ་རེད། </a><a data-m="1563230" data-d="6320">ད་ལྟ་རང་གི་ལུས་ངག་ཡིད་གསུམ་དུ་བདེ་སྐྱིད་ལ་གནོད་པ་བྱས་པ་དེ་དགྲ་བོ་ཡིན་པ། </a><a data-m="1569550" data-d="4060">དེ་ལ་ཞེ་སྡང་སྐྱེ། དགྲ་དེ་ལ་གནོད་པ་ག་ཚོད་ཐུབ་ཐུབ་བྱས་ན། </a><a data-m="1573610" data-d="1870">ད་ལྟ་ལས་ངན་མང་པོ་ཞིག་བསགས་བསྡད་དུས། </a><a data-m="1575480" data-d="3790">སྐྱེ་བ་ཕྱི་མ་དམྱལ་བའི་སྡུག་བསྔལ་མྱོང་རྒྱུ་རེད་མ་གཏོགས་གཏན་ནས་ཡོད་རྒྱུ་མ་རེད། </a><a data-m="1579270" data-d="4240">ཕ་མ་དང་སྤུན་མཆེད་ལ་སོགས་པ་གཉེན་ཐམས་ཅད་ལའང་རང་གིས་ཕན་པ་བྱེད་དགོས་བསམ། </a><a data-m="1583510" data-d="1290">དེའི་དོན་དུ་སྡིག་པ་བྱས། </a><a data-m="1584800" data-d="4830">སྲོག་གཅོད། ཚོང་བྱས་དེ་བྱས་ན་དེའི་སྡུག་བསྔལ་དེ་རང་གི་སྟེང་དུ་ཚུར་སྨིན་འོང་རྒྱུ་མ་གཏོགས། </a><a data-m="1589630" data-d="4920">ངས་དེ་ཕ་མའི་ཆེད་དུ་བྱས་བཞག་རྒྱུ་ཡིན་སྡིག་པ་ཕ་མའི་སྒོ་ཁ་བསྐྱལ་རྒྱུ་ཡོད་རྒྱུ་མ་རེད། </a><a data-m="1594550" data-d="2710">དེ་ཕྱིར་ན་དེ་དགྲ་ལ་སྡང་སེམས་སྐྱེས། </a><a data-m="1597260" data-d="3160">གཉེན་ལ་ཆགས་སེམས་སྐྱེས་པ་འདིའང་སེམས་ལ་འཛིན་རྟོག་ཞིག་ཡོད་མ་གཏོགས། </a><a data-m="1600420" data-d="3970">འཛིན་རྟོག་ཐམས་ཅད་སྤང་བཞག་ན་སྟོང་ཉིད་མངོན་སུམ་དུ་རྟོགས་པའི་འཕགས་པ་རྣམས་</a><a data-m="1604390" data-d="2460">གཡས་ནས་ཙན་དན་ལྡེའུས་བསྙེན་བཀུར་བྱས་པ་དང༌། </a><a data-m="1606850" data-d="4950">གཡོན་ནས་དགྲ་མི་ཤ་བོས་སྟ་རེས་སྐུ་ལུས་གཞོག་པ་གཉིས་ཆགས་སྡང་གི་བློ་གཏན་ནས་མེད་ཅེས་</a><a data-m="1611800" data-d="1000">སངས་རྒྱས་ཀྱིས་གསུངས་རེད། </a><a data-m="1612800" data-d="5150">དཔེ་དེ་ལྟ་བུ་མ་རེད་བར་དུ་ཆགས་སྡང་གི་བློ་འདིས་གནོད་པ་བསྐྱལ་རྒྱུ་རེད་དུས་</a><a data-m="1617950" data-d="2550">དེ་ལ་ཆགས་སྡང་གི་འཛིན་པ་སྤོང་དགོས་རེད་མ་གཏོགས། </a><a data-m="1620500" data-d="2870">དགྲ་སྡང་བ་དང་འཕྲད་འོང་རྒྱུ་རེད་བསམ་དོགས་པ་བྱས། </a><a data-m="1623370" data-d="3850">གཉེན་བྱམས་པ་དང་འབྲལ་འགྲོ་རྒྱུ་རེད་བསམ་སྡུག་བསྔལ་མང་པོ་བྱས། </a><a data-m="1627220" data-d="3000">དེ་ཐམས་ཅད་རང་གི་དགྲ་གཉེན་གཉིས་ཀྱི་འཛིན་པ་ཡོད་དུས། </a><a data-m="1630220" data-d="2340">དགྲ་འཕྲད་གཉེན་འབྲལ་བའི་སྡུག་བསྔལ་འདི་དག་དངོས་སུ་བྱུང༌། </a><a data-m="1632560" data-d="5200">དགྲ་གཉེན་གྱི་འཛིན་པ་མེད་ན་དགྲ་འཕྲད་གཉེན་འབྲལ་བའི་སྡུག་བསྔལ་གཏན་ནས་འོང་རྒྱུ་མ་རེད། </a><a data-m="1637760" data-d="4840">དེ་མ་ཚད་པ་དམྱལ་བ་ལ་ཚ་གྲང་གི་སྡུག་བསྔལ། ཡི་དྭགས་ལ་བཀྲེས་སྐོམ་གྱི་སྡུག་བསྔལ། </a><a data-m="1642600" data-d="6510">དུད་འགྲོ་ལ་བཀོལ་སྤྱོད་སྡུག་བསྔལ་གསུམ་གྱི་སྡུག་བསྔལ་ཆེན་པོ་དེ་ཡང་རང་གི་ལས་ཞེ་སྡང་བརྟེན་ཏེ་</a><a data-m="1649110" data-d="2720">དམྱལ་བ། འདོད་ཆགས་ལ་བརྟེན་ཏེ་ཡི་དྭགས། </a><a data-m="1651830" data-d="2150">གཏི་མུག་ལ་བརྟེན་ཏེ་དུད་འགྲོ་འོང་དུས། </a><a data-m="1653980" data-d="3940">དེ་མ་ཡིན་པ་གཞན་གྱིས་ཚུར་ཁུར་བསྐྱལ་འོང་རྒྱུ་རྒྱལ་པོའི་ཁྲིམས་བཏང་བ་མ་རེད་དུས། </a><a data-m="1657920" data-d="2510">ལེ་ལན་ཐམས་ཅད་རང་ལ་གདའ་ཐུབ་པ་</a><a data-m="1660430" data-d="3470">བཀའ་གདམས་པ་དགེ་བའི་བཤེས་གཉེན་གྱིས་བློ་སྦྱོང་དོན་བདུན་མ་ལས་གསུངས་པ་ལྟར། </a><a data-m="1663900" data-d="4670">ཉེས་པ་ཐམས་ཅད་རང་ལ་གདའ་ཚུལ་ཤེས་ནས་རང་གི་སྐྱོན་ཡིན་པ་ཤེས་དགོས༌། </a><a data-m="1668570" data-d="2320">(10)  ཉེས་སྣང་ངན་རྟོག་འཁྲུལ་པའི་ཆོས་དྲུག་ནི། །</a><a data-m="1670890" data-d="8960">རང་སེམས་མ་ཐུལ་གནོད་བྱེད་ཟད་མེད་དང༌། །གནོད་བྱེད་སྣང་བ་རང་སྣང་མ་དག་དང༌། །</a><a data-m="1679850" data-d="5010">གྲགས་སྟོང་སྒྲ་ལ་རང་གར་རྗེས་གཅོད་དང༌། །རང་ཡན་སེམས་ལ་དགག་སྒྲུབ་འཛིན་པ་དང༌། །</a><a data-m="1684860" data-d="4890">བདེ་སྡུག་ངེས་མེད་ངེས་པར་འཛིན་པ་དང༌། ཁོང་ཁྲོ་འཁོན་ངན་རང་རྒྱུད་སྲེག་པའོ། །</a><a data-m="1689750" data-d="7460">ད་ཕྱི་རོལ་གྱི་ཉེས་པའི་སྣང་བ་དེ་ཐམས་ཅད་རང་གི་ནང་ནས་ངན་པའི་རྟོག་པ་རྣམ་རྟོག་འཁྲུལ་པ་འདིས་</a><a data-m="1697210" data-d="1870">བཟོ་འོང་རྒྱུ་ཆོས་དྲུག་ཡོད། </a><a data-m="1699080" data-d="2000">དེའི་གནད་འདི་ཤེས་དགོས། གང་རེད་ཟེར་ན། </a><a data-m="1701080" data-d="1940">རང་གི་སེམས་འདི་དུལ་ཚར་ནས་བཟུང་སྟེ། </a><a data-m="1703020" data-d="5190">རྣལ་འབྱོར་པ་སྐྱིད་སྡུག་ལམ་དུ་ཁྱེར་བ་ལྟ་བུ་རེད། </a><a data-m="1708210" data-d="2610">རང་གི་སེམས་འདི་མ་འདུལ་ནས་བཟུང་སྟེ། </a><a data-m="1710820" data-d="4450">དགྲ་སྡང་ལས་ཀྱི་འཁྲུལ་སྣང་ཡིན་པ་ལ། །ཞེ་སྡང་གདུག་སེམས་ཕྱུངས་ཤིག་དིང་རི་བ། །ཟེར་</a><a data-m="1715270" data-d="5830">རང་གི་སེམས་ཞེ་སྡང་ཐུལ་མ་ཐུབ་ནས་བཟུང་སྟེ་ཕྱི་གནོད་བྱེད་ཀྱི་དགྲ་ལ་ཟད་མཐའ་གཏན་ནས་ཡོད་མ་རེད། </a><a data-m="1721100" data-d="3910">དགྲ་བོ་གཅིག་ཡོད། གཉིས་ཡོད། མང་དུ་མང་དུ་འགྲོ་ཡ་མ་གཏོགས་ཡོད་མ་རེད། </a><a data-m="1725010" data-d="3130">དངོས་སུ་མི་ཡིས་གནོད་པ་ཡིན་ན་འདྲ། </a><a data-m="1728140" data-d="2510">མི་མ་ཡིན་ལྷ་གདོན་གནོད་པ་ཡིན་ན་འདྲ། </a><a data-m="1730650" data-d="4480">དེ་ཐམས་ཅད་རང་སྣང་མ་དག་པ་དབང་གིས་ཡིན་མ་གཏོགས་རང་གི་སྣང་བ་དག་ཚར་ནས་བཟུང་སྟེ། </a><a data-m="1735130" data-d="3800">དེ་གནོད་བྱེད་འདྲེ་གདོན་ཟེར་རྒྱུ་དེ་གཏན་ནས་ཡོད་རྒྱུ་མ་རེད་དུས། </a><a data-m="1738930" data-d="3100">དེ་ལྟ་བུ་རང་སྣང་མ་དག་པའི་སྐྱོན་ཡིན་པ་ཤེས་དགོས། </a><a data-m="1742030" data-d="4750">སྙན་པ་གྲགས་པ་ལ་སོགས་པ་དེ་དག་ཐམས་ཅད་ལ་ཡང་རེད་རྒྱུ་སྟོང་པ་ཉིད་ཀྱི་སྒྲ་རེད། </a><a data-m="1746780" data-d="3740">དཔེར་ན་པི་ཝང་སྙན་པོ་ཞིག་གྲགས་འོང་ན་དེ་ལ་སྙིང་པོ་གང་ཡང་ཡོད་ཀྱི་མ་རེད། </a><a data-m="1750520" data-d="6120">དཔེ་དེ་བཞིན་དུ་ཁྱེད་མཁས་པ་རེད། ཁྱེད་གྲུབ་ཐོབ་རེད། ཁྱེད་བླ་མ་རེད་ཟེར་སྙན་པའི་སྒྲ་དེ་ལ་ང་རྒྱལ་སྐྱེ་ན་</a><a data-m="1756640" data-d="2690">རང་གི་རྒྱུད་ཕུང་བྱེད་མ་གཏོགས་ཡོད་རྒྱུ་མ་རེད། </a><a data-m="1759330" data-d="4580">དེའི་ཕྱིར་ན་སྙན་གྲགས་ཏོག་ཙམ་འཐོབ་འོང་ན། ང་འདིའི་ཆེས་ཙམ་དགོས། </a><a data-m="1763910" data-d="2540">རྙེད་བཀུར་ཏོག་ཙམ་འཐོབ་འོང་ན། དེ་བས་མང་ཙམ་དགོས་བསམ་</a><a data-m="1766450" data-d="1570">དེའི་རྗེས་ལ་འཇུག་འགྲོ་བསྡད་ཀྱི་ཡོད་དུས། </a><a data-m="1768020" data-d="3000">ཆུའི་གཉེར་མ་དེད་བསྡད་ན་རྗེས་ཆོད་རྒྱུ་ཡོད་མ་རེད། </a><a data-m="1771020" data-d="4000">དེ་ལྟ་བུ་གྲགས་སྟོང་གི་རང་སྒྲ་ལ་རང་གར་རྗེས་གཅོད་པ་མི་ཉན། </a><a data-m="1775020" data-d="4440">དེ་ནས་རང་གི་སེམས་འདི་ག་ཚོད་སྐྱག་ལང་གཏང་བཞག་ན་སྤྲེའུ་དང་པུ་གུ་གཅིག་པ་ཡིན་རྒྱུ་རེད་དུས། </a><a data-m="1779460" data-d="2510">སེམས་ལ་ཆོག་ཤེས་པའི་དུས་གཏན་ནས་ཡོད་རྒྱུ་མ་རེད། </a><a data-m="1781970" data-d="3200">ལྷག་པར་དུའང༌། འདོད་པའི་ཁམས་ནི་ཁྱི་དང་འདྲ་ཟེར། </a><a data-m="1785170" data-d="3300">ང་ཚོ་འདོད་ཁམས་པའི་ཁམས་སྐྱེས་པའི་མི་ལ་ཆོག་ཤེས་གཏན་ནས་ཡོད་རྒྱུ་མ་རེད། </a><a data-m="1788470" data-d="5060">ཆོག་ཤེས་མེད་པ་དེ་ལ་བརྟེན་ཏེ། དེ་ནས་འགལ་རྐྱེན་མི་མཐུན་པའི་ཕྱོགས། </a><a data-m="1793530" data-d="4540">མ་རྙེད་པ། མི་སྙན་པ་གྲགས་པ་ལ་སོགས་པ་ཐམས་ཅད་དགག་དགོས་རེད། </a><a data-m="1798070" data-d="3420">བཟང་པོའི་རྙེད་པ་བཀུར་སྟི་སྙན་པ་གྲགས་པ་ཚུར་བསྒྲུབ་དགོས་རྒྱུ་རེད། </a><a data-m="1801490" data-d="5440">དེ་སྒྲུབ་བསྡད་ནས་བཟུང༌། བྱ་བྱེད་བྱིས་པའི་རྩེད་མོ་འདྲ། །བྱས་ན་མི་ཟིན་བཞག་ན་ཟིན། །ཟེར་རྒྱུ་དེ་རེད། </a><a data-m="1806930" data-d="2270">དེ་རང་གི་སེམས་སྐྱག་ལང་བཏང་བཞག་རྒྱུ་དེ་རེད། དེ་མིན་</a><a data-m="1809200" data-d="4810">རང་གི་སེམས་དྲན་པ་ཤེས་བཞིན་བག་ཡོད་ཀྱི་སྒོ་ནས་དབང་དུ་བསྡུ་བཞག་ན་</a><a data-m="1814010" data-d="7310">དགག་སྒྲུབ་ཀྱི་འཛིན་པ་དེ་རང་ཤུགས་ཀྱིས་མེད་འགྲོ་རྒྱུ་རེད་དུས་དེ་ལྟ་བུ་འགྱུར་པ་དང༌། </a><a data-m="1821320" data-d="5500">རང་གི་ད་ལྟ་ལུས་སེམས་བདེ་བ་བྱས་བསྡད་ཡོད་ན་ཚེ་གཅིག་ལ་བསྡད་འོང་ངེས་པ་ཡོད་རྒྱུ་མ་རེད། </a><a data-m="1826820" data-d="4940">ད་ལྟ་ལུས་སེམས་སྡུག་བསྔལ་ཞིག་ཡོད་ནའང་ཚེ་གཅིག་མནར་བའི་ངེས་པ་མིན་པ་རེད། </a><a data-m="1831760" data-d="4310">ད་ལྟ་ལུས་སེམས་ཏོག་ཙམ་བདེ་ཡོང་ན། དེ་བཞིན་དུ་བསྡད་དགོས་མཁན་སྐབས་སུ་ནོར་བསགས། </a><a data-m="1836070" data-d="4680">ཚོང་བྱས། ཆགས་སྡང་རྨོངས་གསུམ་མང་པོ་བྱས་ན། </a><a data-m="1840750" data-d="4110">དེའི་རྣམ་སྨིན་ཆེ་ཐག་ཆོད་ཡོད་དུས་བདེ་བ་ལ་དབང་བའི་ཤེས་རྒྱུ་མ་རེད། </a><a data-m="1844860" data-d="2800">དཔེར་ན་རྒྱལ་པོ་ཐམས་ཅད་དཔུང་རོགས་ཀྱི་བྱ་བ་ལ་བརྩོན་འགྲོ་དུས་</a><a data-m="1847660" data-d="3280">ཐ་ཀ་རྒྱལ་སྲིད་དགྲ་ལ་སོགས་པས་བརླག་འགྲོ་རྒྱུ་དེ་འདྲ་རེད། </a><a data-m="1850940" data-d="3460">འཇིག་རྟེན་གྱི་ཁམས་ཐམས་ཅད་ན་སྐྱེས་པའི་མཐའ་མ་འཆི། </a><a data-m="1854400" data-d="2100">མཐོ་བའི་མཐའ་མ་ན་ལྷུང༌། </a><a data-m="1856500" data-d="3040">འདུས་པའི་མཐའ་མ་འབྲལ། བསགས་པའི་མཐའ་མ་ནི་ཟད་ཟེར་དུས། </a><a data-m="1859540" data-d="2710">སྡུག་བསྔལ་མང་པོས་མནར་བསྡད་རྒྱུ་གང་ཟག་ཐམས་ཅད་ཀྱང༌། </a><a data-m="1862250" data-d="3030">སྔོན་གྱི་རྒྱལ་བ་གོང་མ་རྗེ་བཙུན་མི་ལ་རས་པ་ལྟ་བུ་</a><a data-m="1865280" data-d="3850">མི་ཁ་གཏམ་ངན་གྱིས་སྡུག་བསྔལ་འོང་དུས་དེ་དང་ཆོས་ཕྲད་སོང་རྒྱུ་ལྟ་བུ་དང༌། </a><a data-m="1869130" data-d="2580">ངེས་འབྱུང་སྐྱོ་ཤེས་སྐྱེས་སོང་རྒྱུ་རེད་རྒྱུ་རེད། </a><a data-m="1871710" data-d="8690">བདེ་སྡུག་མཐར་ཐུག་ཡུན་རིང་པོ་རྟག་པ་ཅན་ཞིག་འོང་རྒྱུ་ཡོད་བསམ་འཛིན་པ་ཞུགས་སོང་ན། </a><a data-m="1880400" data-d="4200">དེ་རང་གིས་རང་བསླུ་འགྲོ་རྒྱུ་རེད་དུས་བདེ་སྡུག་གཉིས་འཛིན་པ་མེད་པ་དང་ནི། </a><a data-m="1884600" data-d="3700">ཕ་རོལ་པོ་གཅིག་གིས་རྒྱུན་དུ་གནོད་པ་ཞིག་བྱེད་འོང་ན་དེ་འཁོན་ལ་བཟུང་སྟེ། </a><a data-m="1888300" data-d="2940">ངས་ལོ་འདི་ལོ་མ་ཐུབ་ན། ཟླ་བ་འདི་ནང་ཨེ་ཐུབ། </a><a data-m="1891240" data-d="3410">ཟླ་བ་འདི་ནང་མ་ཐུབ་ན་ཚེ་འདིའི་སྟེང་དུ་ཨེ་ཐུབ་བལྟ་བསམ་</a><a data-m="1894650" data-d="3340">འཁོན་ངན་པ་ཞིག་སྐྱེ་ན་རང་གི་རྒྱུད་ཉོན་མོངས་ཀྱིས་བསྲེག་རེད་མ་གཏོགས་</a><a data-m="1897990" data-d="4060">ཕ་རོལ་གྱི་དགྲ་ཐུབ་པའི་དུས་ཡོད་རྒྱུ་མ་རེད་དེ་སྲེག་པར་འགྱུར་བའོ། </a><a data-m="1902050" data-d="1960">(11)  །འཁྲུལ་སྣང་བཟློག་པ་དོན་ཆེན་ཆོས་དྲུག་ནི། །</a><a data-m="1904010" data-d="4950">གནོད་ལ་བཟོད་བྱ་སྙིང་རྗེ་བསྐྱེད་པ་དང༌། །འདྲེར་རྟོག་མི་གཟུང་ཕ་མ་ལྷར་ཤེས་དང༌། །</a><a data-m="1908960" data-d="3730">འཁྲུལ་པར་ཞེན་ལ་བདེན་མེད་རྩལ་སྦྱང་དང༌། །འཁྲུལ་རྩ་སེམས་ཀྱི་རྩ་བ་བཅད་པ་དང༌། །</a><a data-m="1912690" data-d="4260">གང་སྣང་རྐྱེན་རྣམས་ལམ་དུ་བསྒྱུར་བ་དང༌། །ཐ་མལ་མ་ཡེངས་གཉེན་པོ་བསྟེན་པའོ། །</a><a data-m="1916950" data-d="5490">གསུངས་ནས་བཟུང་སྟེ། ད་འཁྲུལ་པའི་སྣང་བ་དེ་ལྟ་བུ་རང་གིས་རང་ཕུང་བཞག་རྒྱུ་དེ་ཕར་བཟློག་པའི་ཐབས་དེ་</a><a data-m="1922440" data-d="2130">དོན་ཆེན་པོ་རྣམ་པ་དྲུག་ཡོད། </a><a data-m="1924570" data-d="5244">དོན་ཆེན་པོ་རྣམ་པ་དྲུག་དེ་གང་ཡིན་ཟེར་ན། </a><a data-m="1929814" data-d="8036">དགྲ་བོས་རང་ལ་གནོད་པ་བྱས་པ་དེ་ལ་ཕར་འཁོན་ལན་སྒོ་ནས་དགྲ་ལན་སྤྲད་དགོས་མི་བསམ་པར། </a><a data-m="1937850" data-d="5460">བཟོད་པ་ག་ཚོད་བསྒོམ་ཐུབ་ན་དེ་ལ་བརྟེན་ནས་ཞེ་སྡང་ལས་ཀྱི་འཁྲུལ་སྣང་རྣམ་པར་དག་འགྲོ་དུས། </a><a data-m="1943310" data-d="1260">ཀུན་མཁྱེན་འཇིགས་མེད་གླིང་པས། </a><a data-m="1944570" data-d="4270">དགྲས་ལོག་སྒྲུབ་བྱས་ཀྱང་ཐུགས་དམ་གྱི་བོགས་འདོན། གཏམ་མ་ཉེས་ཁ་ཡོག་དགེ་སྐུལ་གྱི་ལྕག་འདེབས། །</a><a data-m="1948840" data-d="1940">དེ་ཆགས་ཞེན་འཇིག་པའི་བླ་མ་རུ་འདུག་པས། </a><a data-m="1950780" data-d="2320">ཁོའི་དྲིན་ལན་འཁོར་ཐབས་མེད་པ་རུ་གཟིགས་མཛོད། །</a><a data-m="1953100" data-d="3750">བྱམས་སྙིང་རྗེ་ཡོད་པའི་གང་ཟག་ཅིག་ཡོད་ན་དགྲ་བོ་ག་ཚད་མང་ན་</a><a data-m="1956850" data-d="3730">ཚོགས་གཉིས་རྫོགས་པའི་རྒྱུ་མ་གཏོགས། ཞེ་སྡང་སྐྱེ་རྒྱུ་མ་རེད་དུས་</a><a data-m="1960580" data-d="1770">དེས་བཟོད་པ་སྒོམས་ཤོག་གསུངས་ལེ་རེད། </a><a data-m="1962350" data-d="2960">ང་ལ་རྒྱལ་འགོང་གིས་གནོད་འོང་རེད། ང་ལ་དམ་སྲི་ཡིས་གནོད་འོང་རེད། </a><a data-m="1965310" data-d="3190">ང་ལ་གཅིག་གིས་གནོད་ཡོད་ཟེར་འདྲེར་རྟོག་འདི་ཐམས་ཅད། </a><a data-m="1968500" data-d="4460">འདྲེ་འདྲེ་རུ་མ་བཟུང་བ་འདྲེ་དེ་དག་ཐམས་ཅད་ལ་ཕན་སེམས་དང་སྙིང་རྗེ་ཡག་པོ་བསྒོམ། </a><a data-m="1972960" data-d="2400">ལུས་ཀྱི་སྦྱིན་པ་གཏང༌། </a><a data-m="1975360" data-d="2600">དེ་དག་ཐམས་ཅད་ཕ་མའི་འདུ་ཤེས་བཞག་སྟེ། </a><a data-m="1977960" data-d="4430">བརྩེ་བ་སྙིང་རྗེ་ཆེན་པོ་བྱས་ན་འདྲེ་ཁ་སྙིང་རྗེས་གནོན་ཟེར་རྒྱུ་དེ་རེད་དུས་</a><a data-m="1982390" data-d="3610">ལྷ་རུ་ཤེས་ཏེ་གདོན་གྱི་གནོད་པ་མེད་འགྲོ་བ། </a><a data-m="1986000" data-d="4540">བཟང་ངན་གྱི་འཁྲུལ་པ་འདི་ཐམས་ཅད་བདེན་པ་ཞེན་པ་ཡིན་ཏེ་འཁྲུལ་གཞི་འདི་བྱས་བསྡད་ན། </a><a data-m="1990540" data-d="2890">བདེན་ཞེན་གྱི་དབང་གིས་ད་ལྟ་ཕུང་བསྡད་རེད། </a><a data-m="1993430" data-d="3950">བསྟོད་པ་དང་སྙན་པ་འབྱུང་ནའང་སྒྱུ་མ་དང་རྨི་ལམ་ལྟ་བུ་བྱས། </a><a data-m="1997380" data-d="2840">རྙེད་པ་དང་བཀུར་སྟི་འབྱུང་ན་ཡང་ཚོགས་གཉིས་བསག་པ་དང༌། </a><a data-m="2000220" data-d="3330">སྒྱུ་མ་དང་རྨི་ལམ་ལྟ་བུ་ཞེན་ཆགས་མེད་པ་རྩལ་སྦྱོང་ན་</a><a data-m="2003550" data-d="2220">དེ་འཁྲུལ་པའི་རྟོག་པ་ག་ཚོད་མང་ནའང༌། </a><a data-m="2005770" data-d="5350">དཔེར་ན་དབྱར་ཁ་ཆར་ཆུ་རྒྱས་འོང་དུས་རྩི་ཤིང་ལོ་འདབ་རྒྱས་པ་ལྟ་བུ་</a><a data-m="2011120" data-d="2500">འཁྲུལ་སྣང་ཐམས་ཅད་བདེན་མེད་སྒྱུ་མ་ལྟ་བུ་ཤེས་ན། </a><a data-m="2013620" data-d="2800">ཉམས་རྟོགས་ཀྱི་རྩལ་སྦྱོང་རང་ཤུགས་ཀྱིས་རེད་འགྲོ། </a><a data-m="2016420" data-d="2730">དེ་ནས་འཁྲུལ་པའི་རྩ་བ་གང་རེད་ཟེར་ན། སེམས་རེད། </a><a data-m="2019150" data-d="2460">སེམས་ཀྱི་རྩ་བ་གང་རེད་ཟེར་ན་སྟོང་ཉིད་ཡིན་དུས་</a><a data-m="2021610" data-d="2080">དེ་རྩད་ཆོད་དགོས་རྒྱུ་རེད། </a><a data-m="2023690" data-d="5520">སེམས་སྟོང་པ་ཉིད་ཀྱི་རྩ་བ་མ་ཆོད་ན་རྣམ་རྟོག་གིས་མགོ་སྐོར་གཏོང་ནས་བཟུང་སྟེ་དེ་ནས་ཤོར་འགྲོ་རེད། </a><a data-m="2029210" data-d="3010">དེ་ཕྱིར། གང་སྣང་རྐྱེན་སྣང་ལམ་དུ་བསྒྱུར་བ་དང༌། །ཟེར་</a><a data-m="2032220" data-d="3710">ཆོས་པ་ཟེར་མཁན་འདི་རྐྱེན་ངན་གྲོགས་སུ་འཁྱེར་ཐུབ་བྱེད་དགོས། </a><a data-m="2035930" data-d="2270">རྐྱེན་ངན་གྲོགས་སུ་འཁྱེར་བྱེད་གང་འདྲའི་དགོས་ཟེར་ན། </a><a data-m="2038200" data-d="5800">བཟང་པོའི་རྐྱེན་རྙེད་པ་བཀུར་སྟི་འཐོབ་ནའང་ཞེན་པ་དང་ཆགས་པ་མེད་པ་དང༌། </a><a data-m="2044000" data-d="1670">རྗེས་ནས་འདི་ལྟ་བུ་བསྒྲུབ་དགོས། </a><a data-m="2045670" data-d="2270">ངས་འདི་ལྟ་བུ་བྱེད་དགོས་འདུག་བསམ་མེད་པ་དང༌། </a><a data-m="2047940" data-d="5259">ངན་པའི་རྐྱེན་ཁོང་ཁྲོ་དང་ཆགས་སྡང་སྐྱེ་ན། དེ་ལ་བརྟེན་ནས་བཟོད་པ་ཡག་པོ་བསྒོམ། </a><a data-m="2053199" data-d="4341">ལྟོ་གོས་ལ་སོགས་པ་རྙེད་ནའང་ཚོགས་ཀྱི་འཁོར་ལོ་འགྱུར་བའི་འཚོ་བ་ལ་སོགས་པའི་སྒོ་ནས་</a><a data-m="2057540" data-d="1639">ཞེན་མེད་ཀྱིས་ལམ་དུ་བྱེད་ཐུབ་ན། </a><a data-m="2059179" data-d="4391">དེ་ནས་རང་ཤུགས་ཀྱིས་ཐར་པའི་ལམ་དུ་འགྲོ་རྒྱུ་རེད། </a><a data-m="2063570" data-d="2600">དེ་ནས་དེའི་སྟེང་དུ་དམ་པའི་ཆོས་སྒྲུབ་པའི་གང་ཟག་དེ། </a><a data-m="2066170" data-d="4440">སྤྱོད་ལམ་ཐ་མལ་ཤོར་བའི་སྒོམ་ཆེན་དེ། །ནམ་ཡང་རང་རྒྱུད་གྲོལ་བའི་དུས་མེད་དེ། །ཟེར་དུས་</a><a data-m="2070610" data-d="4609">མཉམ་གཞག་རྗེས་ཐོབ་ཀྱི་སྤྱོད་པ་ཐམས་ཅད་ལ་དྲན་པ་ཤེས་བཞིན་གྱིས་རྩིས་ཟིན། </a><a data-m="2075219" data-d="2651">ཉམས་དང་རྟོགས་པ་རྒྱུད་ལ་སྐྱེད་བྱེད་འགྲོ་དགོས་རེད། </a><a data-m="2077870" data-d="2070">དེ་མིན་དྲན་པ་དང་ཤེས་བཞིན་གྱིས་རྩིས་མི་ཟིན་ན། </a><a data-m="2079940" data-d="2090">ལྟར་སྣང་དུང་ཕྱུར་མང་པོ་བཟླས་པ་དང༌། </a><a data-m="2082030" data-d="2500">མཚམས་ལོ་སྒྲུབ་ཁ་གྲངས་མང་པོ་རྫོགས་སོང༌། </a><a data-m="2084530" data-d="2830">དཀའ་སྤྱད་སྙིང་རུས་བྱས་རྒྱུའི་ལྟོགས་ཡུས། སྡུག་ཡུས་མང་པོ་བཤད་ན། </a><a data-m="2087360" data-d="4799">རང་རྒྱུད་ཀྱི་གཉེན་པོས་མ་དུལ་ནས་བཟུང་སྟེ་སླར་ཡང་འཁོར་བ་འཁྱམས་པའི་རྒྱུ་བྱེད་རྒྱུ་རེད། </a><a data-m="2092159" data-d="3330">དེའི་ཕྱིར་ན་ཐ་མལ་མ་ཡེངས་གཉེན་པོ་བསྟེན་པ་གལ་ཆེ་བ་ཡིན། </a><a data-m="2095489" data-d="1971">(12)  འཁོར་བའི་རང་རྒྱུད་ཉེན་པོའི་ཆོས་དྲུག་ནི། །</a><a data-m="2097460" data-d="4240">ལུས་སེམས་སྡུག་བསྔལ་མ་བྲལ་བདེ་བ་མེད། །ཚེ་འདིའི་སྡུག་བསྔལ་བཙལ་བས་འབྲལ་དུས་མེད། །</a><a data-m="2101700" data-d="4231">རང་ལུས་དབང་མ་ཐོབ་པས་བདེ་དོན་མེད། །</a><a data-m="2105931" data-d="5859">དར་ལ་སྙུགས་རིང་བདེ་བའི་གོ་སྐབས་མེད། །</a><a data-m="2111790" data-d="2610">ལས་མ་ཟད་པར་འཁོར་བའི་སྡུག་བསྔལ་ལོ། </a><a data-m="2114400" data-d="4080">་་་</a><a data-m="2118480" data-d="7060">ཁམས་གསུམ་འཁོར་བའི་རང་རྒྱུད་གནོད་པ་བསྐྱལ་འོང་རྒྱུ་ཉེན་ཁ་ཆེ་བའི་ཆོས་དྲུག་ཡོད། </a><a data-m="2125540" data-d="4460">གང་རེད་ཟེར་ན། རང་གི་ལུས་དང་ན་ཚ་དང་སེམས་ལ་སྡུག་བསྔལ་ཡོད་པའི་གང་ཟག་དེ། </a><a data-m="2130000" data-d="2580">བཟེ་རེ་ཅན་ལ་གནོད་པ་མང༌། །ཟེར་མཁན་དེ་རེད། </a><a data-m="2132580" data-d="2370">ནམ་ཡང་བདེ་བའི་གོ་སྐབས་ཡོད་རྒྱུ་མ་རེད། </a><a data-m="2134950" data-d="3930">དེ་ནས་ཚེ་འདིའི་སྡུག་བསྔལ་ཐམས་ཅད་ནད་པ་ཞིག་འཐོན་གྱི་འདུག །</a><a data-m="2138880" data-d="1850">ནད་མེད་འགྲོ་རྒྱུ་བསམ་རྒྱུ། </a><a data-m="2140730" data-d="4320">ལོངས་སྤྱོད་ཆེན་པོ་ཡོད་ན་དེ་སྐྱོང་བའི་སྡུག་བསྔལ་ཡོད་ས་མ་རེད་བསམ་དེའི་ཐབས་ལ་བརྩོན་བསྡད་ན། </a><a data-m="2145050" data-d="3770">ནམ་ཡང་དེ་གྲུབ་པའི་དུས་དང༌། རྫོགས་པའི་དུས་ཡོད་རྒྱུ་མ་རེད་དུས་</a><a data-m="2148820" data-d="1970">དེའི་ཕྱིར་ན་འབྲལ་བའི་དུས་མེད། </a><a data-m="2150790" data-d="5740">རང་གི་ལུས་འདི་འབྱུང་བ་བཞི་ལས་གྲུབ་པ་རེད་དུས་གནས་ལུགས་སྒྱུ་མ་དང༌། རྨི་ལམ་ལྟ་བུ་དབང་མ་ཐོབ་ནས་བཟུང་</a><a data-m="2156530" data-d="4890">དེ་ནས་རང་གི་ལུས་ཞེན་པ་ག་ཚོད་ཆེ་ན་ཞེན་པ་འདིའི་སྒོ་ནས་</a><a data-m="2161420" data-d="4470">བདེ་བ་དང་ཐར་པ་སྐྱེ་བ་མེད་ཟེར། </a><a data-m="2165890" data-d="5720">རང་ལ་ནོར་ལོངས་སྤྱོད། ཁ་རྗེ་དབང་ཐང༌། སྙན་པ་གྲགས་པ་སྙུགས་རིང་པོ་ཞིག་ཡོད་ན། </a><a data-m="2171610" data-d="3570">ལོངས་སྤྱོད་ག་ཚོད་ཆེ་ན་ཡང་སྡུག་བསྔལ་ཡང་དེ་ཚོད་ཆེ་ཡི་རེད༌། </a><a data-m="2175180" data-d="2970">ཁོལ་མོ་ག་ཚོད་མང་ན་ལས་རྒྱུ་དེ་ཚད་མང་གི་རེད། </a><a data-m="2178150" data-d="4260">བྱ་བ་ག་ཚོད་མང་སོང་ན་རང་བདེ་བའི་གོ་སྐབས་ཡོད་རྒྱུ་མ་རེད་དུས་དེ་རེད། </a><a data-m="2182410" data-d="4450">རང་གི་ཟག་བཅས་ཀྱི་ལས་མ་ཟད་བར་དུ་ཁམས་གསུམ་འཁོར་བའི་སྡུག་བསྔལ་འདི་དག་ཐམས་ཅད་</a><a data-m="2186860" data-d="4220">གཏན་ནས་ཟད་མཐའ་ཡོད་རྒྱུ་མ་རེད་དུས་དེ་ཐམས་ཅད་སྤོང་དགོས་པ་ཡིན། </a><a data-m="2191080" data-d="2040">(13)  ཅིས་ཀྱང་དགོས་མེད་བསམ་པའི་ཆོས་དྲུག་ནི། །</a><a data-m="2193120" data-d="4360">ལམ་སྣ་མ་ཟིན་གང་བྱས་དགོས་པ་མེད། །དགེ་བ་མ་བསྒྲུབས་ཅིས་ཀྱང་དགོས་པ་མེད། །</a><a data-m="2197480" data-d="3650">ཆོས་ལ་མ་སྤྱད་ཚེ་རིང་དགོས་པ་མེད། །ཆོས་མིན་གཞན་གྱིས་ཕན་བཏགས་དགོས་པ་མེད། །</a><a data-m="2201130" data-d="4310">ཚོགས་གཉིས་མ་བསགས་ཡོ་བྱད་དགོས་པ་མེད། །བྱང་ཆུབ་མ་བསྒྲུབས་ཅིས་ཀྱང་དགོས་མེད་བསམ། །</a><a data-m="2205440" data-d="4790">གསུངས་རྒྱུ་དེ་ཅིས་ཀྱང་དགོས་པ་མེད་བློས་གཏང་བཞག་རྒྱུ་དགོས་རྒྱུ་ཆོས་དྲུག་ཡོད། </a><a data-m="2210230" data-d="2480">བློས་གཏང་བཞག་རྒྱུ་ཆོས་དྲུག་གང་ཡིན་ཟེར་ན། </a><a data-m="2212710" data-d="3080">ཐར་པའི་ལམ་སྣ་ཡང་དག་པ་ཞིག་མ་བཟུང་ནས་བཟུང་སྟེ་</a><a data-m="2215790" data-d="4180">བྱ་བ་ལས་ཀ་ཅི་བྱས་ནའང་དེ་སྙིང་པོ་གང་ཡང་ཡོད་རྒྱུ་མ་རེད། </a><a data-m="2219970" data-d="5270">དེ་ང་ཚོ་ཚེ་རབས་ཐོག་མེད་ནས་ད་ལྟ་ཡན་ཆད་དུ་འཁོར་བའི་བྱ་བ་དགྲ་འདུལ། གཉེན་སྐྱོང༌། </a><a data-m="2225240" data-d="4950">ཆགས་སྡང་བསགས་བསྡད་རྒྱུ་འདིས་གྲུབ་འབྲས་གཏན་ནས་འདོན་མིན་འདུག་བ་དེ་དགོས་པ་ཡོད་རྒྱུ་མ་རེད། </a><a data-m="2230190" data-d="2790">དགེ་བ་ཡང་དག་པ་ཅན་ཞིག་བསྒྲུབ་མ་ཐུབ་ནས་བཟུང་སྟེ། </a><a data-m="2232980" data-d="3360">སྡིག་པའི་སྒོ་ནས་ཚོང་བྱས་ཏེ་ཕྱུག་པོ་འབྱུང་ན་འདྲ། </a><a data-m="2236340" data-d="2550">གོ་ས་མཐོན་པོ་འབྱུང་ན་འདྲ། </a><a data-m="2238890" data-d="6200">འཁོར་མང་པོའི་བསམ་བློ་ཞིག་ཡོད་ན་ཉིན་ཞིག་དེ་དག་ཐམས་ཅད་དགོས་པ་གཏན་ནས་ཡོད་རྒྱུ་མ་རེད། </a><a data-m="2245090" data-d="2990">དེ་ནས་དམ་པའི་ཆོས་ལ་སྤྱོད་པའི་གང་ཟག་ཅིག་ཡིན་ན་</a><a data-m="2248080" data-d="4050">ཚེ་རིང་པོ་བསྡད་ན། ཉི་མ་རེ་རེ་བཞིན་དུ་ཆོས་སྒྲུབ་འགྲོ་རྒྱུ་རེད་མ་གཏོགས་</a><a data-m="2252130" data-d="4390">ཆོས་མ་བྱས་པའི་སྡིག་པ་དམག་འཁྲུག་མང་པོ་བྱེད་མཁན་ཡིན་ན། </a><a data-m="2256520" data-d="5990">རྗེ་བཙུན་མི་ལས་ཁྱི་ར་བ་མགོན་པོ་རྡོ་རྗེ་ལ། </a><a data-m="2262510" data-d="3220">མི་ལུས་རིན་ཆེན་དཀོན་གསུངས་ཏེ། །ཁྱེད་འདྲ་མཐོང་ན་དཀོན་རྒྱུ་མེད། །</a><a data-m="2265730" data-d="6430">ཚེ་རིང་པོ་ཐུབ་ན་སྡིག་པ་མང་པོ་བྱས་དགོས་པ་གཅིག་ཀྱང་ཡོད་རྒྱུ་མ་རེད། </a><a data-m="2272160" data-d="2280">དམ་པའི་ཆོས་ཀྱིས་ཕན་ཞིག་བཏགས་འོང་ན་</a><a data-m="2274440" data-d="3500">གནས་སྐབས་དང་མཐར་ཐུག་གཉིས་ལ་ཕན་ཆེན་པོ་ཐོགས་བསྡད་ཡོད་རེད་མ་གཏོགས། </a><a data-m="2277940" data-d="3280">གཞན་ནོར་གྱིས་ཕན་བཏགས་ན། ལོངས་སྤྱོད་ཀྱིས་ཕན་བཏགས་ན། </a><a data-m="2281220" data-d="2660">དབང་ཐང་གིས་ཕན་བཏགས་ན་དགོས་པ་ཡོད་རྒྱུ་མ་རེད། </a><a data-m="2283880" data-d="2520">འཆི་བའི་ཉིན་ཁ་ལ་དེ་ཕན་པ་མེད། </a><a data-m="2286400" data-d="2890">བསོད་ནམས་དང་ཡེ་ཤེས་ཀྱི་ཚོགས་གཉིས་མ་བསགས་ནས་བཟུང་སྟེ། </a><a data-m="2289290" data-d="3480">རྒྱུ་ལོངས་སྤྱོད་ཡོད་ནའང་གསོག་འཇོག་བྱས་ཏེ་ཡུན་རིང་པོ་བཞག་ན་</a><a data-m="2292770" data-d="1880">ཡི་དྭགས་ཀྱིས་གཏེར་སྲུང་འདྲ་རེད་རྒྱུ་རེད་དུས། </a><a data-m="2294650" data-d="2570">དེ་ཕྱིར་ན་དགོས་པ་གཏན་ནས་ཡོད་རྒྱུ་མ་རེད། </a><a data-m="2297220" data-d="3720">ཐར་པ་བྱང་ཆུབ་ཀྱི་ལམ་དེ་ཚུལ་བཞིན་དུ་བསྒྲུབས་བྱས་ན། </a><a data-m="2300940" data-d="2550">ཐར་པ་བྱང་ཆུབ་ཀྱི་གོ་འཕང་དེ་ཉི་མ་གཅིག་ལ་བརྩོན་ན། </a><a data-m="2303490" data-d="2830">ཆུ་ཚོད་གཅིག་ལ་བརྩོན་ནའང་དོན་དང་ལྡན་པ་རེད། </a><a data-m="2306320" data-d="6240">དེ་མ་གཏོགས་པའི་འཇིག་རྟེན་བྱ་བ་ཅི་ལ་བསམ་ན་ཡང་ཅིས་ཀྱང་དགོས་པ་མེད་པར་བསམ་པའོ། </a><a data-m="2312560" data-d="2480">(14)  །ཐར་ལམ་དེད་དཔོན་བླ་མའི་ཆོས་དྲུག་ནི། །མུན་པར་འཁྱམས་ལ་ཡེ་ཤེས་སྒྲོན་མེ་སྤོར། །</a><a data-m="2315040" data-d="2650">གཡང་སར་འཁྱམས་རྣམས་ཡང་དག་ལམ་ལ་འཛུད། །</a><a data-m="2317690" data-d="3440">ཆུ་བོས་ཁྱེར་བ་བདེ་ཆེན་གཟིངས་ཀྱིས་འཛིན། །བཙོན་ར་ཚུད་རྣམས་རྣམ་གྲོལ་ས་ལ་འདྲེན། །</a><a data-m="2321130" data-d="4150">སྡུག་བསྔལ་འདམ་བྱིང་ཐར་པའི་སྐམ་སར་འདོན། །གཟུང་འཛིན་བཅིངས་རྣམས་ཡེ་ཤེས་རལ་གྲིས་གཅོད། །</a><a data-m="2325280" data-d="2570">དེ་ཕྱིར་བླ་མ་སངས་རྒྱས་ཉིད་དུ་བསམ། །ཞེས་པ་འདི། </a><a data-m="2327850" data-d="2840">ད་ཐར་པའི་ལམ་ཚུལ་བཞིན་དུ་ཐོབ་པར་བྱེད་ན། </a><a data-m="2330690" data-d="2780">དེད་དཔོན་དགེ་བའི་བཤེས་གཉེན་མཚན་ཉིད་དང་ལྡན་པ་མ་བསྟེན་ན་</a><a data-m="2333470" data-d="2120">སངས་རྒྱས་ཀྱི་གོ་འཕང་འཐོབ་པར་མི་ནུས། </a><a data-m="2335590" data-d="3920">བླ་མ་མཚན་ཉིད་དང་ལྡན་པ་ཚུལ་བཞིན་དུ་བསྟེན་ན་ཡོན་ཏན་དྲུག་ཡིན་</a><a data-m="2339510" data-d="6330">ཏེ། གང་རེད་ཟེར་ན། བདག་ཅག་ཐམས་ཅད་ཀྱིས་བླང་དོར་གྱི་གནས་མི་ཤེས་པ་མུན་པའི་ནང་དུ་འཁྱམས་པ་དང་འདྲ་བ་དེ་ལ། </a><a data-m="2345840" data-d="5950">བླ་མས་བླང་དོར་གྱི་གནས་ཐམས་ཅད་ཚུལ་བཞིན་དུ་ཐོས་བསམ་སྒོམ་གསུམ་གྱི་ཡེ་ཤེས་ཀྱི་སྒྲོན་མེ་སྦར་བ་དང་ནི། </a><a data-m="2351790" data-d="4500">ངན་སོང་རྣམས་འཁོར་བའི་གཡང་ས་ལ་དུས་རྟག་ཏུ་འཁྱམས་པར་གྱུར་པ་འདི་</a><a data-m="2356290" data-d="2360">ངན་སོང་དང་འཁོར་བའི་གཡང་ས་ལས་སྐྱོབ་སྟེ། </a><a data-m="2358650" data-d="3680">ཞི་བདེ་མྱ་ངན་ལས་འདས་པའི་གོ་འཕང་ཡང་དག་པ་ལ་འཛུད་པ་དང༌། </a><a data-m="2362330" data-d="2170">སྐྱེ་རྒ་ན་འཆི་ཆུ་བོས་ཁྱེར། </a><a data-m="2364500" data-d="6410">ཁམས་གསུམ་འཁོར་བ་མཐའ་མེད་དུ་འཁྱམས་པ་ལ་བླ་མ་དམ་པས་ཐར་པའི་ལམ་སྟོན་ཏེ་བདེ་བ་ཆེན་པོའི་གཟིངས་ལ་སྟེགས། </a><a data-m="2370910" data-d="5280">ཐར་པའི་ལམ་དུ་འཛུད་པར་བྱེད་པ་དང༌། </a><a data-m="2376190" data-d="3350">དཔེར་ན་རྒྱལ་པོ་ཆེན་པོ་ཞིག་གིས་མི་བཙོན་རར་ཚུད་ན་</a><a data-m="2379540" data-d="2620">ཡན་ལག་ཐམས་ཅད་ལྕགས་སྒྲོག་དང་ཐག་སྒྲོག་གིས་བཅིངས། </a><a data-m="2382160" data-d="1910">དེ་ནས་གྲོལ་བའི་གོ་སྐབས་འཐོབ་རྒྱུ་མ་རེད་དུས། </a><a data-m="2384070" data-d="5180">བླ་མ་དགེ་བའི་བཤེས་གཉེན་ལ་བསྟེན་ན། ལས་དང་ཉོན་མོངས་པ་ལྕགས་སྒྲོག་དང༌། ཐག་སྒྲོག་ལས་བསྒྲལ། </a><a data-m="2389250" data-d="3660">འཁོར་བའི་འཁྲུལ་སྣང་གྲོལ་ཏེ་རྣམ་གྲོལ་ས་ལ་འདྲེན་པ་ཡིན། </a><a data-m="2392910" data-d="7860">ཁམས་གསུམ་འཁོར་བ་རིགས་དྲུག་གི་སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་སྡུག་བསྔལ་བསམ་གྱིས་མི་ཁྱབ་པའི་འདམ་དུ་བྱིང་བསྡད་པ་དེ་ལ། </a><a data-m="2400770" data-d="3130">བླ་མ་དགེ་བའི་བཤེས་གཉེན་གྱི་ཞགས་པས་རྗེས་སུ་བཟུང་ན་</a><a data-m="2403900" data-d="4610">ཁམས་གསུམ་འཁོར་བའི་སྡུག་བསྔལ་འདམ་བྱིང་བ་འདི་ལས་འདྲེན་ཏེ་</a><a data-m="2408510" data-d="3710">ཐར་པ་དང་ཐམས་ཅད་མཁྱེན་པའི་སྐམ་ས་ལ་གདོན་འགྲོ། </a><a data-m="2412220" data-d="4620">རང་ཅག་སེམས་ཅན་ཐམས་ཅད་གཟུང་བ་ཡུལ་དང༌། འཛིན་པ་སེམས་གཉིས་ཀྱིས་བཅིངས་ཏེ་</a><a data-m="2416840" data-d="6610">འཁོར་བའི་འཁྲུལ་སྣང་དུ་འཁྱམས་ཏེ་རང་གིས་རང་ལ་གནོད་པ་བྱས་པ་དེ་ཉིད། </a><a data-m="2423450" data-d="6850">བླ་མ་དགེ་བའི་བཤེས་གཉེན་གྱི་ཡེ་ཤེས་ཀྱི་རལ་གྲིས་ལས་ཉོན་གྱིས་བཅིངས་པ་དེ་དག་ཐམས་ཅད་གཅོད་དེ་</a><a data-m="2430300" data-d="2210">ཐར་པ་ལམ་ལ་བདེ་བ་གཏོང་བ་ཡིན་པས། </a><a data-m="2432510" data-d="4970">དེའི་ཕྱིར་ན་བླ་མ་དང་སངས་རྒྱས་ཡོན་ཏན་ངོས་ནས་ཁྱད་པར་མེད་ནའང༌། </a><a data-m="2437480" data-d="3550">བཀའ་དྲིན་གྱི་སྒོ་ནས་བླ་མ་སངས་རྒྱས་ཉིད་དུ་བསམ་དགོས་པ་ཡིན་ཞེས་སོ། </a><a data-m="2441030" data-d="1940">(15)  །འདུས་བྱས་མི་རྟག་འཇིག་པའི་ཆོས་དྲུག་ནི། །</a><a data-m="2442970" data-d="4080">རྒྱུ་རྐྱེན་འདུས་ཕྱིར་འཇིག་པ་ཉིད་དང་ནི། །སྔར་སྐྱེས་མ་ལུས་ཤི་བས་འཇིག་ངེས་དང༌། །</a><a data-m="2447050" data-d="3590">སྣོད་བཅུད་མི་རྟག་འགྱུར་བས་འཇིག་ངེས་དང༌། །ཚེ་ལ་ངེས་མེད་འཆི་བས་འཇིག་པ་དང༌། །</a><a data-m="2450640" data-d="7060">ཉིན་མཚན་སྐད་ཅིག་འགྲོ་བས་འཇིག་པ་དང༌། །སྐྱེས་མཐའ་འཆི་བར་ངེས་ཕྱིར་འཇིག་པ་བསམ། །ཞེས་པ་སྟེ། </a><a data-m="2457700" data-d="3620">དེ་ནས་དམ་པའི་ཆོས་སྒྲུབ་པར་བྱེད་པ་དེ་ལ། </a><a data-m="2461320" data-d="4720">འདུས་བྱས་མི་རྟག་པ་བློས་བསྐུལ་མ་མ་བྱས་ན་རྣམ་གཡེང་གི་དབང་གི་འཁོར་བ་འཆིང་འགྲོ་རྒྱུ་རེད་དུས། </a><a data-m="2466040" data-d="4310">དེའི་ཕྱིར་ན་འདུས་བྱས་མི་རྟག་པ་ངང་ཚུལ་བསམ་པ་ལ་ཆོས་དྲུག་ཡོད། </a><a data-m="2470350" data-d="3380">གང་རེད་ཟེར་ན། འཁོར་བའི་འཁྲུལ་སྣང་འདི་ཐམས་ཅད་</a><a data-m="2473730" data-d="3500">རྒྱུ་རྐྱེན་རྟེན་འབྲེལ་ལྷན་ཅིག་ཏུ་ཚོགས་པ་ལས་བྱུང་བ་ཡིན་པའི་ཕྱིར་ན། </a><a data-m="2477230" data-d="3060">རྒྱུ་རྐྱེན་རྟེན་འབྲེལ་ཚོགས་པ་ཕར་འགྱེ་འགྲོ་དུས། </a><a data-m="2480290" data-d="5100">དཔེར་ན་རྒྱུག་པ་མང་པོ་གཅིག་ལ་གཅིག་བརྟེན་ཏེ་གུར་ལྟ་བུ་བྱས་ཡོད་ན་</a><a data-m="2485390" data-d="3050">རྒྱུག་པ་རེ་རེ་ཤོར་ན་གུར་དེ་འཇིག་འོང་རྒྱུ་རེད་དུས། </a><a data-m="2488440" data-d="2580">དཔེ་དེ་ལྟ་བུ་རྒྱུ་རྐྱེན་གྱི་ཚོགས་པ་ལས་རེ་རེ་འབྲལ་ན་</a><a data-m="2491020" data-d="4480">ཕ་ཞིག་འགྲོ་རྒྱུ་མ་གཏོགས་རྟག་པ་བརྟན་པ་བྱས་བསྡད་པ་གཅིག་ཀྱང་མེད་ཟེར། </a><a data-m="2495500" data-d="5180">དེ་མ་ཚད་པ་ཞིག་ད་སྔ་ཡན་ཆད་དུ་འཁོར་བའི་གནས་རིས་ལ་མི་མང་པོ་སྐྱེས་ཡོད་རྒྱུ་རེད་དེ། </a><a data-m="2500680" data-d="3640">སྐྱེས་པ་དེ་ཐམས་ཅད་སྐྱེ་བའི་ཐ་མ་འཆི་ཟེར་བ་དེ་རེད་དུས། </a><a data-m="2504320" data-d="4860">ལྷའི་དབང་པོ་ཚངས་པ་དང༌། རྒྱ་བྱིན་དང༌། སངས་རྒྱས་མཚན་དཔེས་བརྒྱན་པའི་སྐུ་དང༌། </a><a data-m="2509180" data-d="5450">དགྲ་བཅོམ་པ་ཟག་པ་ཟད་པ་དང༌། དྲང་སྲོང་ཆེན་པོ་མངོན་ཤེས་ལྔ་རྣམས་ལྡན་ཏེ་ནམ་མཁའ་ནས་འཕུར་བ་དང༌། </a><a data-m="2514630" data-d="4120">འཛམ་གླིང་མཛེས་པའི་རྒྱན་དྲུག །མཆོག་གཉིས་ལ་སོགས་པ་མཁས་གྲུབ་ཐམས་ཅད་ཀྱང་</a><a data-m="2518750" data-d="1680">འགྲོ་དོན་དང་འཕྲིན་ལས་རྫོགས་ཚར་དུས་</a><a data-m="2520430" data-d="4730">སླར་སྐུ་མྱ་ངན་ལས་འདའ་ཚུལ་བསྟན་པ་མ་གཏོགས། མང་ཆེ་བ་བཞུགས་པ་གཅིག་ཀྱང་མེད་པས་ན། </a><a data-m="2525160" data-d="6040">རང་ཅག་ཐམས་ཅད་ཀྱང་ཨ་མ་ལས་སྐྱེས་ནས་ད་མ་ཐུག་བར་དུ་འཆི་བ་ལ་ཐག་ཇེ་ཉེར། </a><a data-m="2531200" data-d="4230">གསོན་པོ་ལ་ཚེ་ཇེ་ཐུང་དུ་འགྲོ་བས་འཇིག་པར་ངེས་པ་དང༌། </a><a data-m="2535430" data-d="4390">ཕྱི་སྣོད་ཀྱི་འཇིག་རྟེན་ལ་བསམ་ན་རགས་པ་མེ་བདུན་ཆུ་གཅིག་གིས་འཇིག་པ་དང༌། </a><a data-m="2539820" data-d="3170">དབྱར་དགུན་སྟོན་དཔྱིད་དུས་བཞིས་འཇིག་པ་དང༌། </a><a data-m="2542990" data-d="3210">ཕྲ་བ་ཉིན་མཚན་དང་སྐད་ཅིག་ཐང་ཅིག་གིས་འཇིག་པ་ཡིན། </a><a data-m="2546200" data-d="1860">ནང་བཅུད་ཀྱི་སེམས་ཅན་ལ་བསམ་ན། </a><a data-m="2548060" data-d="4810">དམ་པའི་སྐྱེས་བུ། སྐྱེ་རྒུའི་བདག་པོ་ཚེ་སྲོག་ངེས་པ་མེད་པས་</a><a data-m="2552870" data-d="5940">འགྱུར་འགྲོ་བ་མ་གཏོགས་རྟག་ཏུ་བསྡད་བསྡད་པ་གཅིག་ཀྱང་མེད་པས་ན་འཇིག་པར་ངེས་པ་དང༌། </a><a data-m="2558810" data-d="5320">མིའི་ཚེ་འདི་ཉིད་ལའང༌། དུས་ཚོད་དེ་ཙམ་ན་འཆི། བྱ་བ་འདི་རྫོགས་ན་འཆི་</a><a data-m="2564130" data-d="1900">ཟེར་རྒྱུ་ངེས་པ་ཡོད་རྒྱུ་མ་རེད་དུས། </a><a data-m="2566030" data-d="3340">ནམ་འཆི་ཆ་མེད་པ་རེད་དུས་འཆི་བའི་འཇིག་པ་དང༌། </a><a data-m="2569370" data-d="4490">དེ་ནས་ཉིན་མོ་དང་མཚན་མོ་སྐད་ཅིག་རེ་རེ་བཞིན་དུ་འཆི་བ་ལ་ཐག་ཇེ་ཉེ་འགྲོ་དུས་</a><a data-m="2573860" data-d="2470">གསོད་སར་ཚུད་པའི་གཤེད་དམར་ལྟ་བུ་ཡིན་པས་ན་</a><a data-m="2576330" data-d="4260">འགྲོ་བས་འཇིག་པ་དང༌། འཇིག་རྟེན་ཁམས་སུ་ཚུར་སྐྱེས་ཟིན་ནས་བཟུང་སྟེ། </a><a data-m="2580590" data-d="3230">སྐྱེ་བའི་མཐའ་མ་ནི་འཆི་བ་དེ་ཉིད་ཆོས་ཉིད་ཀྱི་ཡོད་པས་ན་</a><a data-m="2583820" data-d="5500">འཆི་བར་ངེས་པས་འཇིག་པ་བསམ་པ་དང་དེས་སྒོ་ནས་མི་རྟག་པའི་བསྐུལ་མ་འདེབས་དགོས་ཡིན། </a></p>
</section></article>
</div>


<p id="mengag-dzo-2" style="font-size: 26pt; color: brown;">སྒྲ་གཉིས་པ།</p>         
<audio id="hyperplayer5" style="position:relative; width:97%" src="https://d3ctxlq1ktw2nl.cloudfront.net/staging/2024-11-11/1042aa00-5130-cc4b-2efc-d335e8113eca.mp3" type="audio/mp3" controlsList="nodownload" controls></audio>

          <div id="hypertranscript5" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="7650">(16) །དེ་ནས་ཆོས་ལ་སྦྱར་བའི་ཕན་ཡོན་དྲུག །མོས་དང་རྣ་བར་ཐོས་དང་ཡི་རང་དང༌། །བསྟོད་དང་ཞུགས་དང་ཅུང་ཟད་སྤྱད་རྣམས་ཀྱང༌། །འཁོར་བ་མཐའ་ཅན་ཐར་པའི་ས་བོན་བསྐྲུན། །མོས་དང་རྣ་བར་ཐོས་ཏེ་ཉམས་སུ་ལེན་མ་ནུས་ནའང་ཆོས་ཀྱི་སྒྲ་ཙམ་ཐོས་ན་ཕན་ཡོན་རྒྱ་ཆེན་པོ་དང་ལྡན་པ་ཡིན་པས། 7.664772</a><a data-m="7650" data-d="3869">(16) །དེ་ནས་ཆོས་ལ་སྦྱར་བའི་ཕན་ཡོན་དྲུག །མོས་དང་རྣ་བར་ཐོས་དང་ཡི་རང་དང༌། །བསྟོད་དང་ཞུགས་དང་ཅུང་ཟད་སྤྱད་རྣམས་ཀྱང༌། །འཁོར་བ་མཐའ་ཅན་ཐར་པའི་ས་བོན་བསྐྲུན། །མོས་དང་རྣ་བར་ཐོས་ཏེ་ཉམས་སུ་ལེན་མ་ནུས་ནའང་ཆོས་ཀྱི་སྒྲ་ཙམ་ཐོས་ན་ཕན་ཡོན་རྒྱ་ཆེན་པོ་དང་ལྡན་པ་ཡིན་པས། 7.664772</a><a data-m="11519" data-d="3834">ཐར་པ་དང་ཐམས་ཅད་མཁྱེན་པའི་ལམ་ལ་མོས་པ་ཐོབ་པ་དང༌། </a><a data-m="15353" data-d="5733">ཆོས་ཀྱི་སྒྲ་ཙམ་མ་ཟད་ཆོས་ལ་སྐུལ་བྱེད་རྔའམ་འཁར་རྔ་དུང་ལ་སོགས་པའི་སྒྲ་ཐོས་ནའང་</a><a data-m="21086" data-d="3134">ངན་སོང་གི་སྐྱེ་སྒོ་གཅོད་པའི་ཕྱིར་དུ་རྣ་བར་ཐོས་པ་དང༌། </a><a data-m="24220" data-d="6220">ཆོས་ཀྱི་དོན་བསམ་པའི་ཚེ་ན་སངས་རྒྱས་དང་བྱང་ཆུབ་སེམས་དཔའ་ཐར་པ་དང་ཐམས་ཅད་མཁྱེན་པའི་ཡོན་ཏན་ཤེས་</a><a data-m="30440" data-d="3796">དེ་ལ་ཡི་རང་བ་དང་བའི་དད་པ་རྒྱུད་ལ་སྐྱེ་བར་འགྱུར་བ་དང༌། </a><a data-m="34236" data-d="5884">ཆོས་ཞུས་པའི་གང་ཟག་དེ་ཐམས་ཅད་ལའང་འཇིག་རྟེན་ལྷ་དང་བཅས་པ་ཐམས་ཅད་ཀྱིས་ཆོས་མང་པོ་ཐོས་པ་དང༌། </a><a data-m="40120" data-d="3050">ཆོས་ཞུ་བ་པོ་རེད་ཟེར་བསྟོད་པ་བྱེད་པ་དང༌། </a><a data-m="43170" data-d="2280">ཆོས་ཚུལ་བཞིན་དུ་ཤེས་ནས་བཟུང་སྟེ་</a><a data-m="45450" data-d="4378">ཐེག་པ་གསུམ་གྱི་ལམ་གང་རུང་ལ་ཞུགས་པ་མ་གཏོགས་ལམ་ལོག་གི་གཡང་ས་ལ་</a><a data-m="49828" data-d="2718">འཕྱན་རྒྱུ་མ་རེད་དུས་ཐར་པའི་ལམ་ལ་ཞུགས་པ་དང༌། </a><a data-m="52546" data-d="5283">དེ་ཆོས་ཅུང་ཟད་ཙམ་ཞིག་སྤྱད་ནའང་དཔེར་ན་གསེར་ནང་ནས་སྐར་མོ་གཅིག་ཡོད་པ་ཡིན་ན་</a><a data-m="57829" data-d="3941">རིན་པོ་ཆེ་མཆོག་རེད་ཟེར། རྒྱན་གཞན་ཐམས་ཅད་ཟིལ་གྱིས་གནོན་འགྲོ་དུས། </a><a data-m="61770" data-d="4650">དེའི་ཕྱིར་ན་ཆོས་ཅུང་ཟད་ཙམ་ཞིག་སྤྱད་ནའང་དེས་ཁམས་གསུམ་འཁོར་བ་མཐའ་ཅན་བྱས་དུས་</a><a data-m="66420" data-d="2690">མཐའ་མེད་དུ་མི་ལྟུང་བར་ཐར་པའི་ས་བོན་བསྐྲུན་པ་དང༌། </a><a data-m="69110" data-d="3000">དུད་འགྲོ་ལ་སོགས་པ་གང་ཡང་མི་ཤེས་མཁན་ཡིན་ན་</a><a data-m="72110" data-d="5490">ཆོས་ཀྱི་སྒྲ་རྣ་བར་ཐོས་པ་ཙམ་གྱིས་ངན་སོང་གི་སྐྱེ་སྒོ་གཅོད་པའི་ཚུལ་མདོ་སྡེ་ལས་གསུངས་པ་ལྟ་བུ་དང༌། </a><a data-m="77600" data-d="3980">(17)  ཚུལ་བཞིན་སྤྱད་པའི་ཕན་ཡོན་རྣམ་པ་དྲུག །ཀུན་གྱིས་བཀུར་དང་བསྟོད་དང་ལྷས་བསྲུང་དང༌། །</a><a data-m="81580" data-d="4820">ཚེ་འདིར་བདེ་མང་ཤི་འཕོས་མཐོ་རིས་འགྲོ། །མཐར་ཐུག་རྫོགས་པའི་བྱང་ཆུབ་འགྲུབ་པའོ། །</a><a data-m="86400" data-d="3840">ཆོས་ཐོས་པ་ཙམ་གྱིས་མི་ཚད་ཆོས་ཐོས་བསམ་སྒོམ་གསུམ་ཚུལ་བཞིན་དུ་བྱས་ན། </a><a data-m="90240" data-d="4740">དེ་ལ་ཕན་ཡོན་རྣམ་པ་དྲུག་ཡོད་དེ། གང་རེད་ཟེར་ན། ཆོས་སྤྱད་པའི་གང་ཟག་དེ་</a><a data-m="94980" data-d="2310">ས་ཕྱོགས་རྒྱུས་མེད་པ་ཞིག་ཏུ་ཕྱིན་ནའང༌། </a><a data-m="97290" data-d="2140">ཆོས་བྱས་པའི་གང་ཟག་རེད་བསམ་ནས་</a><a data-m="99430" data-d="5180">ཀུན་གྱིས་ཞེ་ས་དང་བསྙེན་བཀུར་གྱིས་བཀུར་བར་འགྱུར་བ་དང་ནི། </a><a data-m="104610" data-d="3440">དེ་ནས་ཆོས་བཞིན་དུ་སྤྱད་པའི་དབང་གིས་སྙན་གྲགས་ཀྱིས་བསྟོད་པ་དང༌། </a><a data-m="108050" data-d="2417">དཀར་ཕྱོགས་སྐྱོང་བའི་ལྷ་ཐམས་ཅད་ཀྱིས་ཀྱང་</a><a data-m="110467" data-d="4893">དམ་པའི་ཆོས་སྤྱོད་པ་རེད་བསམ་ནས་ནད་གདོན་བར་ཆད་ཐམས་ཅད་ལས་སྲུང་བ་དང༌། </a><a data-m="115360" data-d="2980">ཚེ་འདི་ལའང་དམ་པའི་ཆོས་བྱས་པ་ལ་བརྟེན་ནས་</a><a data-m="118340" data-d="3740">ཆོས་ཀྱི་ཡོན་ཏན་ཤེས་ཐར་པ་དང་ཐམས་ཅད་མཁྱེན་པའི་ལམ་ལ་ཞུགས་འགྲོ་དུས་</a><a data-m="122080" data-d="1510">བདེ་ནས་བདེ་བར་འགྲོ་བ་དང༌། </a><a data-m="123590" data-d="4430">ད་ལྟ་ཆོས་མང་པོ་ཐོས་ན་སྐྱེ་བ་ཕྱི་མའང་མང་དུ་ཐོས་པ་དང༌། </a><a data-m="128020" data-d="3060">ཐོས་པའི་དོན་ཁོང་དུ་ཆུད་པར་འགྱུར་བ་ཡིན་པས་ན། </a><a data-m="131080" data-d="2970">ཤི་འཕོས་ནས་མཐོ་རིས་མ་གཏོགས་ངན་སོང་དུ་མི་འགྲོ་བ་དང༌། </a><a data-m="134050" data-d="5720">ཆོས་ཚུལ་བཞིན་བྱེད་དེ་མཐར་ཐུག་རྫོགས་པའི་བྱང་ཆུབ་གོ་འཕང་འགྲུབ་པར་བྱེད་པའི་ཕན་ཡོན་དང་ལྡན་པ་ཡིན། </a><a data-m="139770" data-d="4020">(18)  ཆོས་དང་མི་ལྡན་ཉེས་པ་རྣམ་དྲུག་ནི། །མ་རིག་གིས་བསྒྲིབས་རྒན་མོ་ལོང་མ་འདྲ། །</a><a data-m="143790" data-d="3940">སྲིད་པར་སླུ་མཁས་སྨད་འཚོང་བུ་མོ་འདྲ། །དོན་མེད་གཡེང་བས་ཚོང་དུས་ལྟད་མོ་འདྲ། །</a><a data-m="147730" data-d="3960">སྣང་བ་འབྲིད་མཁས་བུ་ཆུང་འཚོ་བ་འདྲ། །རིག་པ་བཅོལ་ཆུང་བྱིས་པའི་རྩེད་མོ་འདྲ། །</a><a data-m="151690" data-d="4140">འཁྲུལ་སྣང་བཅད་དཀའ་ཉ་མོ་རྒྱས་ཟིན་འདྲ། །དོན་ཆུང་ལས་ལ་མི་ཚེ་ཟད་པར་བྱེད། །</a><a data-m="155830" data-d="3080">ཅེས་པ་དམ་པའི་ཆོས་ཚུལ་བཞིན་དུ་ཤེས་པ་དང་</a><a data-m="158910" data-d="2330">ཆོས་དང་མི་ལྡན་པ་ལ་ཉེས་པ་དྲུག་ཡོད་དེ། </a><a data-m="161240" data-d="3460">གང་རེད་ཟེར་ན། བླང་དོར་གྱི་གནད་མི་ཤེས་པའི་དབང་གིས་</a><a data-m="164700" data-d="2630">དཔེར་ན་རྒན་མོ་ལོང་བ་ཞིག་འགྲོ་ཡི་ཡོད་ན། </a><a data-m="167330" data-d="2620">ལམ་ཁ་བདེ་པོ་དང་མི་བདེ་བ་གང་ཡང་མི་ཤེས། </a><a data-m="169950" data-d="2760">གཡང་ས་ལ་སོགས་པ་ནས་བསྒྲིལ་འགྲོ་རྒྱུ་རེད་དུས། </a><a data-m="172710" data-d="3280">དཔེ་དེ་བཞིན་དུ་སྲོག་གཅོད་ལ་དགེ་བ་བརྩི་བ་ལ་སོགས་པ་དང༌། </a><a data-m="175990" data-d="3340">འཇིག་རྟེན་ཚེ་འདིའི་བྱ་བས་གཡེང་རྒན་མོ་ལོང་མ་འདྲ། </a><a data-m="179330" data-d="4495">ཁམས་གསུམ་འཁོར་བའི་ཟས་གོས་ནོར་ལོངས་སྤྱོད་ཐོབ་མངའ་ཐང་ལ་སོགས་པ་</a><a data-m="183825" data-d="2850">འཇིག་རྟེན་ཆོས་བརྒྱད་ཀྱི་བྱ་བ་འདི་ཐམས་ཅད་</a><a data-m="186675" data-d="2375">རང་གི་སེམས་འདི་སླུ་མཁས་པ། དཔེར་ན་</a><a data-m="189050" data-d="2930">སྨད་འཚོང་མ་བུ་མོ་གཟུགས་མཛེས་པ་དང་འདྲ་བ་ཡིན། </a><a data-m="191980" data-d="6165">དེ་ནས་མི་ཚེ་གཅིག་ལ་དོན་དང་ལྡན་པ་མ་ཡིན་པ་དོན་མེད་རྣམ་གཡེང་གི་ངང་ནས་ཡེངས། </a><a data-m="198145" data-d="2615">རང་གི་རྒྱུད་ལ་ཡོན་ཏན་ཅུང་ཟད་ཙམ་ཞིག་ཡོད་ན་</a><a data-m="200760" data-d="1154">རང་ཤུགས་ཀྱིས་ཟད་འགྲོ་རེད། དཔེར་ན་</a><a data-m="201914" data-d="3071">ཚོང་འདུས་ལྟད་མོ་ཡིན་ན་དེ་ལ་ཡེངས་སོང་ན་</a><a data-m="204985" data-d="1970">ལས་ཀ་ཐམས་ཅད་འཐུས་ཤོར་འགྲོ་རྒྱུ་རེད། </a><a data-m="206955" data-d="1940">དཔེ་དེ་དང་འདྲ་བ་ཡིན། </a><a data-m="208895" data-d="2470">དེ་ནས་ཕྱི་རོལ་ཚོགས་དྲུག་གི་སྣང་བ་འདི་ཐམས་ཅད་</a><a data-m="211365" data-d="2915">ནང་གི་སེམས་དྲན་ཤེས་བག་ཡོད་ཅིག་མ་བྱས་ན། </a><a data-m="214280" data-d="2325">ཚོགས་དྲུག་གི་སྣང་བ་འདི་སླུ་མཁས་པ་སྟེ། </a><a data-m="216605" data-d="5380">དཔེར་ན་བུ་ཆུང་འཚོ་བ་ཤེས་པའི་མི་རྒན་པོ་ཞིག་ཡོད་ན། </a><a data-m="221985" data-d="3070">བུ་ཆུང་དེ་མགོ་སྐོར་གཏོང་ཁ་ཐབས་ལམ་མཁས་པ་ཡོད་རྒྱུ་རེད། </a><a data-m="225055" data-d="1510">དཔེ་དེ་ལྟ་བུ་རེད། </a><a data-m="226565" data-d="3885">རིག་པ་དེ་དྲན་པ་དང་ཤེས་བཞིན་གྱིས་རྒྱུད་ཡང་དག་པ་ཞིག་མ་སྦྱང་ན། </a><a data-m="230450" data-d="3020">ཅོལ་ཆུང་བ་དེ་གང་འདྲས་བསླུ་བཞག་ན་སླུ་ཆོག་ཆོག །</a><a data-m="233470" data-d="3800">རྐྱེན་ཁ་ཡངས་པ་ཅན་བྱིས་པའི་རྩེད་མོ་འདྲ་བ་ཡིན་པས་</a><a data-m="237270" data-d="4205">འདི་ལྟ་བུ་རྣམ་གཡེང་ཤ་སྟག་ལ་གཡེངས་སོང་ན་འཁོར་བའི་འཁྲུལ་སྣང་འབའ་ཞིག་ལ་ཞེན། </a><a data-m="241475" data-d="2135">འཁྲུལ་སྣང་གི་ཐག་པ་འདི་གཅད་ན་</a><a data-m="243610" data-d="3450">ཤིན་ཏུ་དཀའ་མོ་ཡིན་ཏེ་དཔེར་ན་ཉ་ལ་ལྕགས་ཀྱུའི་རྩེ་ལ་</a><a data-m="247060" data-d="3370">ཟས་བཞག་སྟེ་ཆུ་ཀླུང་དུ་འཕང་འོང་ན་ཉ་མོ་རོ་ལ་སྲེད་དེ། </a><a data-m="250430" data-d="4360">ཟས་དེ་ཟ་བ་དང་རང་ཉིད་སྐམ་ས་བཏོན་ནས་སྲོག་དང་འབྲལ་འགྲོ་རྒྱུ་རེད་དུས་</a><a data-m="254790" data-d="1854">འཁྲུལ་སྣང་ཡེངས་བསྡད་ན་དེ་ཡིན་པས། </a><a data-m="256644" data-d="4396">དོན་ཆུང་ངུ་ཞིག་ལ་འགྲུབ་རྒྱུ་མེད་པའི་ལས་མི་ཚེ་སྟོང་ཟད་དུ་འགྲོ་སྟེ་</a><a data-m="261040" data-d="2510">དལ་འབྱོར་གྱི་མི་ལུས་འཕྲོ་བརླག་གཏོང་བ་ཡིན། </a><a data-m="263550" data-d="4885">(19)  ཆོས་ལས་ཉམས་པའི་ཉེས་པ་རྣམ་དྲུག་ནི། །རང་བས་དམན་པས་བརྙས་པར་འགྱུར་བ་དང༌། །</a><a data-m="268435" data-d="4190">ལྷ་མིའི་གནས་སུ་གཏམ་ངན་གྲགས་པ་དང༌། །མི་གཙང་སྣོད་བཞིན་དམ་པས་སྤང་བ་དང༌། །</a><a data-m="272625" data-d="3415">སྲུང་བ་ལྷས་འདོར་བར་ཆད་མང་བ་དང༌། །བསམ་པ་མི་འགྲུབ་བསོད་ནམས་དཔལ་ཉམས་དང༌། །</a><a data-m="276040" data-d="2625">ཕྱི་མར་ངན་སོང་སྡུག་བསྔལ་མྱོང་བའོ། །</a><a data-m="278665" data-d="5945">ཟེར་བ་འདི་དམ་པའི་ཆོས་ཚུལ་བཞིན་དུ་མ་སྤྱད་དེ། </a><a data-m="284610" data-d="4200">དམ་པའི་ཆོས་སྤྱད་ནའང་དེ་ལས་ཉམས་སོང་ན་ཉེས་པ་རྣམ་པ་དྲུག་ཡོད། </a><a data-m="288810" data-d="3405">གང་རེད་ཟེར་ན། རང་ཉིད་དམན་ས་ལ་མར་ལྷུང་སྟེ། </a><a data-m="292215" data-d="2380">དཔེར་ན་གོ་ས་ཕབ་པ་ལྟ་བུ་འདྲ། </a><a data-m="294595" data-d="2265">མི་ཐམས་ཅད་ཀྱིས་འདི་ཆོས་ལོག་རེད་ཟེར་ནས་</a><a data-m="296860" data-d="1365">བརྙས་པར་འགྱུར་བ་དང༌། </a><a data-m="298225" data-d="4225">ལྷ་དང་མིའི་གནས་ཐམས་ཅད་དུ་དེས་ཆོས་བྱས་པ་དེ་མཐར་མ་ཕྱིན། </a><a data-m="302450" data-d="4045">ཆོས་ཆོས་བཞིན་དུ་མ་བྱས་ཏེ། ཆོས་ཀྱིས་སླར་ངན་སོང་དུ་འགྲོ་བའི་རྒྱུ་རེད་ཟེར་</a><a data-m="306495" data-d="2965">གཏམ་ངན་པ་འཇིག་རྟེན་ཁམས་ལ་གྲགས་པ་དང༌། </a><a data-m="309460" data-d="2555">གསེར་ལ་སོགས་པ་སྣོད་ཡངས་པོ་ཞིག་ཡོད་ན་</a><a data-m="312015" data-d="3345">དེ་ལ་མི་གཙང་བ་བླུག་བཞག་ན་བཙོག་པ་བལྟ་རྒྱུ་མ་གཏོགས་</a><a data-m="315360" data-d="1960">རིན་ཐང་ཆེ་བ་ལ་བརྩི་རྒྱུ་མ་རེད་དུས། </a><a data-m="317320" data-d="3630">དཔེ་དེ་བཞིན་དུ་ཉེས་པའི་སྐྱོན་ཐམས་ཅད་ཀྱིས་རང་གི་རྒྱུད་ལ་ཁེངས། </a><a data-m="320950" data-d="3480">དམ་པ་དགེ་བའི་བཤེས་གཉེན་དང་དགེ་བའི་གྲོགས་པོས་སྤོང་བ་ཡིན་ཟེར། </a><a data-m="324430" data-d="3130">དཀར་ཕྱོགས་སྐྱོང་བའི་ལྷ་ཐམས་ཅད་ཀྱིས་ཀྱང༌། </a><a data-m="327560" data-d="2525">འདི་ནི་ཆོས་མིན་སྤྱོད་པ་སྡིག་པ་ལ་དགའ་བ་རེད་ཟེར་ནས་</a><a data-m="330085" data-d="3415">སྲུང་སྐྱོབ་མི་མཛད་དུས་སྲུང་བའི་ལྷས་དོར་བར་འགྱུར་བས། </a><a data-m="333500" data-d="5130">ཚེ་འདི་ལའང་ནད་གདོན་བགེགས་བར་ཆད་ཤིན་ཏུ་ནས་ཀྱང་མང་བ་དང༌། </a><a data-m="338630" data-d="3320">གནས་སྐབས་ཙམ་དུ་མི་མགོ་སྐོར་གཏོང་བ་ཆགས་སྡང་ལ་སོགས་པ་</a><a data-m="341950" data-d="4595">ཅུང་ཟད་གྲུབ་ནའང་ཕུགས་ལ་རང་གནོད་པ་མ་གཏོགས་མེད་པས་ན། </a><a data-m="346545" data-d="2395">རང་གི་བསམ་པ་ཚུལ་བཞིན་དུ་མི་འགྲུབ་པ་དང༌། </a><a data-m="348940" data-d="3725">བསོད་ནམས་ཅུང་ཟད་ཡོད་ནའང་བསོད་ནམས་ཀྱི་དཔལ་ཐམས་ཅད་ཀྱང་</a><a data-m="352665" data-d="3210">ཆུ་ཟད་པའི་རྫིང་བུ་བཞིན་དུ་ཉམས་འགྲོ་བ་དང༌། </a><a data-m="355875" data-d="5145">ཆོས་ཉམས་པ་མཐའ་དག་སྤྱད་དུས་སྐྱེ་བ་ཕྱི་མ་ངན་སོང་གི་སྡུག་བསྔལ་མྱོང་བར་འགྱུར་བ་ཡིན། </a><a data-m="361020" data-d="3745">(20)  ཕྱི་དུས་རེ་བའི་ཉེས་པ་རྣམ་དྲུག་ནི། །དལ་འབྱོར་ཐོབ་དུས་ཆོས་ལམ་མ་བསྒྲུབས་ན། །</a><a data-m="364765" data-d="3600">ཡེང་མའི་ལམ་ལ་མི་ཚེ་ཟད་པ་དང༌། །འཆི་བ་ངེས་མེད་ཐོག་རྫིས་འོང་བ་དང༌། །</a><a data-m="368365" data-d="3805">ཤི་ནས་འཁོར་བ་ངན་སོང་ལྟུང་བ་དང༌། །སྡུག་བསྔལ་དྲག་པོས་ལུས་སེམས་གདུངས་པ་དང༌། །</a><a data-m="372170" data-d="4020">འགྱོད་པ་དྲན་ཡང་ཤིན་ཏུ་མནར་བ་དང༌། །ཐར་པའི་དུས་མེད་ཡུན་རིང་གནས་པའོ། །</a><a data-m="376190" data-d="4175">གསུངས་པ་དེ། ད་ལྟ་བྱ་བ་དྲན་པའི་དུས་སུ་ལག་ཏུ་མ་བླང་ན། </a><a data-m="380365" data-d="4875">མ་འོངས་པ་བྱེད་རྒྱུ་རེད་བསམ་སྟེ་རྒྱུ་མ་རིང་པོ་བྱས་ན་ཉེས་པ་རྣམ་པ་དྲུག་ཡོད། </a><a data-m="385240" data-d="3590">དལ་འབྱོར་གྱི་མི་ལུས་ཐོབ་པའི་དུས་འདི་རུ་ལག་པ་བརྐྱང་བསྐུམ་ཙམ་དུའང་</a><a data-m="388830" data-d="4225">ཉིན་མཚན་རེ་རེ་བཞིན་ན་དོན་ཡོད་པའི་དུས་ཤིག་མ་བྱས་ནས་བཟུང་སྟེ། </a><a data-m="393055" data-d="6000">ཆོས་ཚུལ་བཞིན་དུ་མ་བསྒྲུབས་ན་ཡང་ངེ་ཡེང་ངེ་འདི་བྱས་འདི་བྱེད་ཅིག་མེད་པའི་ངང་ནས་</a><a data-m="399055" data-d="1915">མི་ཚེ་ཐམས་ཅད་ཟད་པ་དང༌། </a><a data-m="400970" data-d="2485">འཆི་བ་གློ་བུར་དུ་ཐོག་ལ་འབབ་འོང་བའི་ཚེ་ན་</a><a data-m="403455" data-d="3505">ཆོས་མ་བྱས་བསམ་འགྱོད་པ་བྱེད་ཚེ་འཆི་བའི་ནད་ཀྱིས་ཐེབས་ཚར་ན་</a><a data-m="406960" data-d="3615">ཆོས་སྒྲུབ་པའི་དབང་མེད་པས་ན་འཆི་བ་ཐོག་རྫིས་སུ་འོང་བ་དང༌། </a><a data-m="410575" data-d="3710">དེ་ནས་འཆི་བ་འདི་ཉིད་ཐོག་ཏུ་འབབ་ན་ཆོས་མ་བྱས་པ་ལ་བརྟེན་ཏེ། </a><a data-m="414285" data-d="2690">ད་སྔ་ཆགས་སྡང་རྨོངས་གསུམ་གྱིས་འཁོར་བའི་ལས་ངན་བསགས་པས་ན་</a><a data-m="416975" data-d="3110">ངན་སོང་གསུམ་དུ་ལྟུང་བར་འགྱུར་བ་དང༌། </a><a data-m="420085" data-d="2735">ངན་སོང་གསུམ་དུ་ལྷུང་ན་དམྱལ་བ་ལ་ཚ་གྲང༌། </a><a data-m="422820" data-d="3035">ཡི་དྭགས་ལ་བཀྲེས་སྐོམ། དུད་འགྲོ་བཀོལ་སྤྱོད་ཀྱི་སྡུག་བསྔལ་དྲག་པོས་</a><a data-m="425855" data-d="1915">ལུས་དང་སེམས་གཉིས་ཀ་གདུང་སྟེ། </a><a data-m="427770" data-d="3530">དེ་དུས་ཆོས་བྱས་མ་སོང་བསམ་རྒྱུ་འགྱོད་པ་མང་པོ་འབྱུང་གི་རེད་དེ་</a><a data-m="431300" data-d="4760">དེ་ཕྱིས་ཚར་རེད་དུས། དེ་ཕྱིར་ན་འགྱོད་པ་དྲན་ཡང་ཤིན་ཏུ་མནར་བས་ན་</a><a data-m="436060" data-d="2195">ཁམས་གསུམ་འཁོར་བ་ལས་ཐར་བའི་དུས་མེད་</a><a data-m="438255" data-d="2410">འཁོར་བ་མཐའ་མེད་དུ་ཡུན་རིང་པོ་གནས་པའོ། </a><a data-m="440665" data-d="4725">(21)  །འཁོར་བའི་གནས་ལ་འཇིགས་པའི་ཆོས་དྲུག་ནི། །མི་རྣམས་སྡུག་བསྔལ་བསམ་ན་ཡིད་རེ་སྐྱོ། །</a><a data-m="445390" data-d="3660">ལྷ་མིན་སྡུག་བསྔལ་བསམ་ན་སྐྱི་རེ་གཡའ། །ལྷ་ཡི་སྡུག་བསྔལ་བསམ་ན་གཡང་རེ་ཟ། །</a><a data-m="449050" data-d="4080">བྱོལ་སོང་སྡུག་བསྔལ་བསམ་ན་ངུ་རེ་བྲོ། །ཡི་དྭགས་སྡུག་བསྔལ་བསམ་ན་སྐྱི་རེ་བུང༌། །</a><a data-m="453130" data-d="2210">དམྱལ་བའི་སྡུག་བསྔལ་བསམ་ན་སྙིང་རེ་འདར། །</a><a data-m="455340" data-d="2580">དེ་བས་འགྲོ་དྲུག་གནས་ནས་འབྲོས་རེ་རན། །</a><a data-m="457920" data-d="3245">གསུངས་དུས་ཁམས་གསུམ་འཁོར་བའི་གནས་འདི་ལ་བསམ་བློ་གཏང་ན་</a><a data-m="461165" data-d="2185">བདེ་བའི་གོ་སྐབས་ཙམ་ཞིག་མེད་དེ། </a><a data-m="463350" data-d="4015">དཔེར་ན་མི་རྣམས་ལ་སྐྱེ་རྒ་ན་འཆི། དགྲ་སྡང་བ་དང་འཕྲད་པའི་སྡུག་བསྔལ། </a><a data-m="467365" data-d="3050">གཉེན་བྱམས་པ་དང་འབྲལ་བའི་སྡུག་བསྔལ། </a><a data-m="470415" data-d="2340">མི་འདོད་པའི་ཐོག་ཏུ་འབབ་པའི་སྡུག་བསྔལ། </a><a data-m="472755" data-d="2800">འདོད་པ་ཐོག་ཏུ་མི་འཁེལ་བའི་སྡུག་བསྔལ་གྱི་སྒོ་ནས་</a><a data-m="475555" data-d="4260">དུས་རྟག་ཏུ་ཡིད་ཕྱ་དུང་ངེ་བསྡད་རྒྱུ་མ་གཏོགས་པ་བདེ་བའི་གོ་སྐབས་མེད། </a><a data-m="479815" data-d="3155">ལྷ་མ་ཡིན་འཐབ་རྩོད་ཀྱི་སྡུག་བསྔལ་ལ་བསམ་ནས་བཟུང་སྟེ། </a><a data-m="482970" data-d="3785">ལྷ་རྣམས་ནི་བསོད་ནམས་ཀྱི་དབང་གིས་ལྷ་མ་ཡིན་དང་འཐབ་པའི་ཚེ་ན། </a><a data-m="486755" data-d="3390">ལྷ་མ་ཡིན་དེ་ནས་མདུན་གྱི་ནམ་མཁའ་ལ་འཕགས་པ་དང་</a><a data-m="490145" data-d="3780">ལྷ་རྣམས་ལ་གོ་ཆ་མཚོན་ཆ་ཆེན་པོ་ཡོད་པ་དེས་བསད་འོང་དུས། </a><a data-m="493925" data-d="2460">ལྷ་དང་ལྷ་མ་ཡིན་འཐབ་པའི་ཚུལ་</a><a data-m="496385" data-d="3800">ལྷ་མ་ཡིན་ཁྱོ་ག་རྣམས་ཀྱིས་ལྷ་མ་ཡིན་སྐྱེ་དམན་ལ་བཤད་འོང་དུས། </a><a data-m="500185" data-d="2785">ལྷ་མ་ཡིན་སྐྱེ་དམན་ཐམས་ཅད་སེམས་འདར་སྟེ་</a><a data-m="502970" data-d="4185">ཁོག་པའི་ནང་དུ་པུ་གུ་ཡོད་ནའང་སྒོ་ལ་འདོན་འོང་རྒྱུ་དེ་ལྟ་བུ་སྡུག་བསྔལ་ཡོད་པས་ན་</a><a data-m="507155" data-d="2560">སྐྱི་རེ་གཡའ་སྟེ་ཤིན་ཏུ་སྐྲག་དགོས་པ་དང༌། </a><a data-m="509715" data-d="3579">ལྷ་ཡིན་ནའང་དཔག་བསམ་གྱི་ཤིང་ལས་དགོས་འདོད་བྱུང་བ་དང༌། </a><a data-m="513294" data-d="2875">བདུད་རྩིའི་ཟས་ཟ་བ་ཡོད་རེད། དེ་མི་ཚེ་རྣམ་གཡེང་གིས་ཟད་དུས་</a><a data-m="516169" data-d="2351">འདོད་ཡོན་འབའ་ཞིག་རེད་དུས། </a><a data-m="518520" data-d="4485">དམ་པའི་ཆོས་ཀྱི་གོ་སྐབས་མེད་པའི་སྒོ་ནས་འཆི་འཕོ་ལྟུང་གི་སྡུག་བསྔལ་ཡོད་པས། </a><a data-m="523005" data-d="5010">དེ་ལྟ་བུ་ཡིན་ན་གཡང་ས་ནས་ལྷུང་བ་ཁད་ཀྱི་གཡང་གི་གཟར་དེ་སྐྲག་དགོས་པ་ཡིན། </a><a data-m="528015" data-d="4160">དུད་འགྲོ་བྱིང་ལ་གནས་པ་ཐམས་ཅད་ལ་བསམ་ན། ཆེ་བས་ཆུང་བ་ཟ། </a><a data-m="532175" data-d="4795">ཆུང་བས་ཆེ་བ་ཟ་བ་ལ་སོགས་པ་དང༌། གཅན་གཟན་རི་དྭགས་གསད་འོང་རྒྱུ་ལྟ་བུ་དང༌། </a><a data-m="536970" data-d="6430">བདག་པོས་བཟུང་བཞག་རྒྱུ་དུད་འགྲོ་ཐམས་ཅད་བདག་པོས་ཁལ་བཀལ་བ། </a><a data-m="543400" data-d="2775">རྣ་འབིགས་པ། ཞོ་འཇོ་བ། བྱ་གཅོད་པ་ལ་སོགས་</a><a data-m="546175" data-d="3110">སྡུག་བསྔལ་བསམ་སྟེ་དེ་ལ་བསམ་བློ་གཏང་ན་ངུ་རེ་བྲོ། </a><a data-m="549285" data-d="4985">ཡི་དྭགས་ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། སྒོས་ཁུར་གྱི་སྒྲིབ་པ་ཅན་གྱི་སྡུག་བསྔལ་བསམ་ན། </a><a data-m="554270" data-d="2930">ལོ་གྲངས་བཅུ་གཉིས་ཆུ་ཟེར་བའི་མིང་ཙམ་ཡང་མི་ཐོས་པ་</a><a data-m="557200" data-d="2885">བཀྲེས་སྐོམ་ལྟོགས་ཀྱིས་དུས་རྟག་ཏུ་མནར་བ་ཡིན་པས་</a><a data-m="560085" data-d="2735">དེ་ལ་བསམ་ན་སྐྱི་རེ་བུང་སྟེ་སྐྱོ་བའི་གནས་ལས་མེད། </a><a data-m="562820" data-d="4510">དམྱལ་བ་ཚ་དམྱལ་བརྒྱད། གྲང་དམྱལ་བརྒྱད། ཉི་ཚེ་ཉེ་འཁོར་གྱི་སྡུག་བསྔལ་ལ་བསམ་ན་</a><a data-m="567330" data-d="3075">སྙིང་རྩ་འདར་འོང་རྒྱུ་མ་གཏོགས་གཏན་ནས་མེད་པས་ན། </a><a data-m="570405" data-d="2580">དམྱལ་བའི་སྡུག་བསྔལ་ལ་ཡུན་རིང་པོ་བསམ་ན་</a><a data-m="572985" data-d="4915">སྔོན་སངས་རྒྱས་དང་ཤཱ་རིའི་བུ་སྐབས་ལ་དགྲ་བཅོམ་པ་རྣམས་ཀྱིས་དམྱལ་བ་མངོན་སུམ་དུ་བསྟན་འོང་དུས་</a><a data-m="577900" data-d="2720">མིས་ཟས་ཟོས་པ་ཐམས་ཅད་ཡིད་ཁར་མི་འོང་བ་དང༌། </a><a data-m="580620" data-d="4980">ཟས་ཁོང་དུ་སོང་ནའང་སླར་སྐྱུག་ཡོང་བ་དེ་ལྟ་བུ་སྐྱོ་ཤས་སྐྱེས་རབས་གསུངས་རྒྱུ་ཡོད་རེད། </a><a data-m="585600" data-d="3135">རྒྱུ་མཚན་དེ་བས་ན་འགྲོ་བ་རིགས་དྲུག་གི་གནས་རིས་འདི་ཐམས་ཅད་</a><a data-m="588735" data-d="2675">བཙོན་ར་ལྟ་བུ་ཡིན་པས། འདི་ནང་ནས་འབྲོས་ཏེ་</a><a data-m="591410" data-d="4415">ཐར་པའི་ཐབས་ཅི་སྟེའང་དགོས་བསམ་རྒྱུ་འབྲོས་རེ་རན་པ་ཡིན། </a><a data-m="595825" data-d="4795">རན་པ་བས་ཀྱང་ཕྱིས་པར་གྱུར་བ་ཙམ། །གསུངས་རན་པས་མ་ཚད་ཅུང་ཟད་ཕྱིས་སོང་ཟེར་</a><a data-m="600620" data-d="2600">ད་མགྱོགས་པོ་ཆོས་ལ་བརྩོན་དགོས་ས་རེད་གསུངས། འཁོར་བ་སྡུག་བསྔལ། </a><a data-m="603220" data-d="4895">(22)  དེ་ལས་ཐར་བར་བྱེད་པའི་ཆོས་དྲུག་ནི། །རྟག་ལྟ་ཡུལ་ཕྱུང་ཕྱི་དུས་ལེ་ལོ་བོར། །</a><a data-m="608115" data-d="4455">སང་ཕོད་བཅས་ཞོག་ཅི་ཡོད་ཆོས་ལ་ཐོང༌། །ཐ་མལ་སྤྱོད་བོར་བསྟན་པའི་སྲོལ་དུ་ཞུགས། །</a><a data-m="612570" data-d="3765">སྟོབས་བཞིའི་གཉེན་པོས་ལས་ངན་སྡིག་པ་སྦྱོངས། །ཆོས་སྤྱོད་རྣམ་བཅུས་ཚོགས་གཉིས་ཅི་ནུས་སོགས། །</a><a data-m="616335" data-d="3815">སྦྱོར་དངོས་རྗེ་གསུམ་ཆོས་ཀྱི་ལམ་དུ་ཆུག །དེ་ཡིས་འཁོར་བའི་གནས་ལས་མྱུར་དུ་ཐར། །</a><a data-m="620150" data-d="2995">འགྲོ་བ་རིགས་དྲུག་གི་གནས་རིས་ལས་འབྲོས་རན་དུས་</a><a data-m="623145" data-d="3480">འབྲོས་བྱེད་དེ་ཅི་དགོས་རེད་ཟེར་ན། དེ་ནས་ང་ཚོ་དཔེར་ན་</a><a data-m="626625" data-d="5370">ཤི་ནད་འཕོག་དུས་ནད་ན་ཡོད་ན་ཡང༌། ད་རུང་ཚེ་འདིའི་བྱ་བ་དང་ཁྱིམ་ཚང་གི་འཚོ་ཚིས་བཤད་བསྡད་རྒྱུ་མ་གཏོགས་</a><a data-m="631995" data-d="3970">འཆི་བའི་སྡུག་བསྔལ་སེམས་ལ་དྲན་གྱི་མ་རེད། དེ་རྟག་འཛིན་གྱི་ངོ་བོ་རེད། </a><a data-m="635965" data-d="4535">རྟག་འཛིན་དེ་རྩད་ནས་ཕྱུང་སྟེ་མ་འོངས་པ་ན་བསྒྲུབ་དགོས་བསམ་རྒྱུ། </a><a data-m="640500" data-d="9045">བྱ་བ་ངན་པའི་བློ། རོལ་མོ། རྩེད་འཇོ་དགའ་རྒྱུའི་ལེ་ལོ་ཐམས་ཅད་ཕ་བོར་ཏེ་ཞོག །</a><a data-m="649545" data-d="4365">ངས་ད་ལོ་བྱེད་རྒྱུ་མ་རེད་དེ་སང་ཕོད་བྱེད་ཀྱི་རེད་བསམ་རྒྱུ་དེ་ལྟ་བུ་མི་དགོས་པ། </a><a data-m="653910" data-d="5505">ད་ལྟ་ལམ་སང་ལམ་སང༌། ཉི་མ་རེ་རེ་བཞིན་དུ་རང་གི་ལུས་ངག་ཡིད་གསུམ་གྱི་བྱ་བ་ཅི་ཡོད་པ་ཐམས་ཅད་</a><a data-m="659415" data-d="2410">ཆོས་ཀྱི་ཕྱོགས་ལ་རྩེ་གཅིག་ཏུ་གཞོལ། </a><a data-m="661825" data-d="4720">ཆོས་ལ་བརྩོན་ནས་བཟུང་སྟེ་འཇིག་རྟེན་ཐ་མལ་གྱི་དགྲ་འདུལ། གཉེན་སྐྱོང་འཇིག་རྟེན་ཆོས་བརྒྱད། </a><a data-m="666545" data-d="3800">ཚོང་ཁ། སོ་ནམ།  དཀོར་ཁ་གྲོང་ཆོག་གི་སྤྱོད་པ་ཐམས་ཅད་བོར་ཏེ་</a><a data-m="670345" data-d="2730">སོ་བྱང་སྔགས་གསུམ་གྱི་བསྟན་པའི་ལམ་སྲོལ་ལ་འཛུད། </a><a data-m="673075" data-d="2250">ཐོས་བསམ་སྒོམ་གསུམ་རེ་བརྩོན་པར་བྱེད་དགོས། </a><a data-m="675325" data-d="3165">རྟེན་གྱི་སྟོབས་དང་གཅིག །སུན་འབྱིན་པའི་སྟོབས་དང་གཉིས། </a><a data-m="678490" data-d="1940">གཉེན་པོ་ཀུན་ཏུ་སྤྱོད་པའི་སྟོབས་དང་གསུམ། </a><a data-m="680430" data-d="4465">སླར་སྡོམ་པའི་སྟོབས་དང་བཞི་སྒོ་ནས་ཉི་མ་རེ་རེ་བཞིན་ཉིན་མཚན་དུས་དྲུག་ཏུ་</a><a data-m="684895" data-d="5480">ཕུང་པོ་གསུམ་པ་མདོའི་བཤགས་པ་དགོས་པ་དང༌། སྔགས་ཀྱི་བཤགས་པ་ཉིན་མཚན་དུས་དྲུག་ཏུ་དགོས་གསུངས་པ་ལྟར་</a><a data-m="690375" data-d="3455">རང་རྒྱུད་ཀྱི་སྡིག་པ་ཐམས་ཅད་ཅི་ནུས་སུ་སྤོང་དགོས་པ་ཡིན། </a><a data-m="693830" data-d="5595">ཡི་གེ་འབྲི་བ་དང༌། ཡི་གེ་ལྟ་བ་དང་ལ་སོགས་པའི་ཆོས་སྤྱོད་རྣམ་པ་བཅུ་ཡོད། </a><a data-m="699425" data-d="5100">ཆོས་སྤྱོད་རྣམ་པ་བཅུ་འདི་དུས་རྟག་ཏུ་མ་ཡེངས་པ་སྤྱོད་ན་བསོད་ནམས་ཚད་མེད་པ་ཡིན་གསུངས་ཀྱི་རེད་དུས། </a><a data-m="704525" data-d="5105">དེ་ལྟ་བུ་དམིགས་བཅས་བསོད་ནམས་དང༌། དམིགས་མེད་ཡེ་ཤེས་ཀྱི་ཚོགས་གཉིས་ཅི་ནུས་སུ་གསོག །</a><a data-m="709630" data-d="5065">དེ་ཐམས་ཅད་ལའང་དགེ་རྩ་ཐབས་ཀྱིས་ཟིན་པར་བྱེད་པ་སྦྱོར་བ་སེམས་བསྐྱེད་དམ་པ། </a><a data-m="714695" data-d="3195">དགེ་རྩ་རྐྱེན་གྱིས་མི་ཤིགས་པར་བྱེད་པ་དངོས་གཞི་དམིགས་མེད་དམ་པ། </a><a data-m="717890" data-d="5680">དགེ་རྩ་གོང་འཕེལ་དུ་བྱེད་པ་རྗེས་བསྔོ་བ་དམ་པ་གསུམ་གྱིས་རྩིས་ཟིན་སོང་ན། </a><a data-m="723570" data-d="2765">ལུས་ངག་ཡིད་གསུམ་གྱིས་བྱ་བ་གང་བྱས་པ་ཐམས་ཅད་</a><a data-m="726335" data-d="3355">ཆོས་ཀྱི་ལམ་ལ་རང་ཤུགས་ཀྱིས་ཚུད་འགྲོ་བ་ཡིན་པས། </a><a data-m="729690" data-d="9340">དེ་ཆོས་དྲུག་པོ་ཚུལ་བཞིན་དུ་སྤྱད་ན། </a><a data-m="739030" data-d="3165">ཁམས་གསུམ་འཁོར་བའི་གནས་ལས་མྱུར་དུ་ཐར་བ་ཡིན་པའི་ཕྱིར། </a><a data-m="742195" data-d="3025">འཁོར་བ་ལས་ཐར་པའི་ཐབས་དེ་ལ་བརྩོན་པར་གྱིས་ཤིག་གསུངས། </a><a data-m="745220" data-d="4465">(23)  ཆོས་ཀྱི་བར་གཅོད་ནོར་བ་རྣམ་དྲུག་ནི། །ཆེ་བཙན་དྲེགས་པས་གཡེངས་བའི་ཆེན་པོ་ནོར། །</a><a data-m="749685" data-d="4215">མི་ཆོས་བྱ་བ་བསྒྲུབ་པའི་བཙུན་པ་ནོར། །ཐ་སྙད་མི་ཚེ་འདའ་བའི་སྟོན་པ་ནོར། །</a><a data-m="753900" data-d="4410">དུག་ལྔས་རང་རྒྱུད་བསྲེག་པའི་སྔགས་པ་ནོར། །བླུན་རྨོངས་ལོག་འཚོ་བསྒྲུབ་པའི་སྒོམ་ཆེན་ནོར། །</a><a data-m="758310" data-d="3700">བློ་ལྟོས་འཁྲུལ་སྣང་འཆའ་བའི་སྐྱེ་བོ་ནོར། །ནོར་བ་སྤངས་ནས་ཆོས་ལ་བརྩོན་པ་གཅེས། །</a><a data-m="762010" data-d="4125">གསུངས་དུས་དམ་པའི་ཆོས་དེ་ལའང༌། ཆོས་ཆོས་བཞིན་དུ་མ་སྤྱད་ནས་བཟུང་སྟེ་</a><a data-m="766135" data-d="2215">ཆོས་ལ་བརྟེན་ཏེ་སྡིག་པ་མང་པོ་གསོག་རྒྱུ་རེད་དུས། </a><a data-m="768350" data-d="4280">དེ་ཆོས་ཀྱི་བར་ཆད་ནོར་འཁྲུལ་ཡོད། གང་རེད་ཟེར་ན་ནི། </a><a data-m="772630" data-d="3220">ཐོབ་གོ་ས་མཐོན་པོ་དང༌། མི་བཙན་པོའི་དབང་དགོས་བསམ་ན་ནི་</a><a data-m="775850" data-d="3500">ང་རྒྱལ་གྱི་དྲེགས་པ་ཆེན་པོ་སྐྱེས་ནས་བཟུང༌། </a><a data-m="779350" data-d="3960">དེ་མི་འགྲུབ་བསྡད་པའི་བར་དུ་དེ་ནོར་འགྲོ་རེད་མ་གཏོགས་དམ་པའི་ཆོས་སྒྲུབ་པ་མེད་པས། </a><a data-m="783310" data-d="5745">དེ་ནོར་ས་གཅིག་ཡིན། འཇིག་རྟེན་ཚེ་འདིའི་བྱ་བ་གཏམ་སྙན་གྲགས་ཆེན་པོ་ཡོད་པ་དང༌། </a><a data-m="789055" data-d="4240">མི་དབང་པོ་གྲུང་པོ་རེད་ཟེར་བ་དང༌། བཟའ་ཚང་ཆེན་པོའི་སོ་ཚིས་ལ་སོགས་པ་</a><a data-m="793295" data-d="3650">མི་སྲིད་ཇུས་མཁས་པའི་བྱ་བ་སྒྲུབ་བསྡད་ནས་བཟུང༌། </a><a data-m="796945" data-d="3545">སོ་བྱང་སྔགས་གསུམ་སྡོམ་པའི་ཆོས་དང་རྒྱབ་འགལ་རེད་འགྲོ་རེད་དུས་</a><a data-m="800490" data-d="2265">བཙུན་པ་ཐམས་ཅད་ནོར་འཁྲུལ་འབྱུང་བ་ཡིན་ཟེར། </a><a data-m="802755" data-d="3330">རིག་པའི་གནས་ལྔ་པོ་ཐམས་ཅད་ལ་བརྩོན་པར་བྱས་ན། </a><a data-m="806085" data-d="5045">དེ་བརྩོན་པ་དེ་བསམ་པ་དང་སྒོམ་པ་གཉིས་ཀྱིས་གཏན་ལ་མ་ཕབ་ནས་བཟུང་</a><a data-m="811130" data-d="3635">ཚིག་རྐྱང་པ་ཡིས་ཚིག་མཐའ་འདེད་སོང་ན་མི་ཚེ་སྟོང་ཟད་དུ་འདའ་བར་འགྱུར་བའི་</a><a data-m="814765" data-d="2835">ཆོས་སྟོན་པ་པོ་ལ་ནོར་འཁྲུལ་འབྱུང་བ་ཡིན། </a><a data-m="817600" data-d="3560">རང་གི་རྒྱུད་ལ་ཉོན་མོངས་པ་དུག་ལྔ་གང་ཆེ་བ་ཡོད་པ་དེ་ལ་</a><a data-m="821160" data-d="2870">གཉེན་པོ་བསྟེན་ཏེ་དུག་ལྔ་འབུར་འཇོམས་སུ་མ་བཏུལ་ན། </a><a data-m="824030" data-d="4805">ཉོན་མོངས་དུག་ལྔ་འདི་མེ་དང་འདྲ་བས་ཐར་པའི་སྲོག་རྩ་ཐམས་ཅད་བསྲེག་འགྲོ་བ་ཡིན་པས་ན། </a><a data-m="828835" data-d="3700">གསང་སྔགས་རྡོ་རྗེ་ཐེག་པའི་ལམ་ལ་ཞུགས་ཏེ་བུད་མེད་བསྟེན། </a><a data-m="832535" data-d="3070">ཆང་འཐུང༌། མཐུ་མང་པོ་སྤྱད་པའི་སྔགས་པ་ཐམས་ཅད་</a><a data-m="835605" data-d="4285">རང་རྒྱུད་ཉོན་མོངས་དུག་ལྔ་རང་མཚན་དུ་སྤྱད་སོང་ན་ནོར་འཁྲུལ་འོང་བ་ཡིན། </a><a data-m="839890" data-d="2410">འཇིག་རྟེན་བླུན་པོ་ཐམས་ཅད་མགོ་སྐོར་བའི་ཆེད་དུ། ང་རི་ཁྲོད་པ་ཡིན། </a><a data-m="842300" data-d="4965">ང་ཉམས་རྟོགས་པ་མཐོན་པོ་ཡིན། ང་བླ་མ་ཡིན། ང་གྲུབ་ཐོབ་ཡིན། </a><a data-m="847265" data-d="333">དཀོར་ལོག་འཚོ་མང་པོ་བསྒྲུབས་ནས་བཟུང་སྟེ་</a><a data-m="847598" data-d="5662">རི་ལ་བསྡད་པའི་སྒོམ་ཆེན་དེ་ལའང་ནོར་འཁྲུལ་བྱ་བ་ཡིན། </a><a data-m="853260" data-d="3690">འཇིག་རྟེན་ཚེ་འདིའི་བྱ་བ་འཁྲུལ་སྣང་འདི་ལ་བདེན་པར་བཟུང་སྟེ་</a><a data-m="856950" data-d="5115">དེའི་རྗེས་བཅད་བསྡད་ནས་བཟུང་སྟེ། བློ་ལྟོས་འཁྲུལ་སྣང་འཆའ་བའི་སྐྱེ་བོ་ནོར་བ་ཡིན་པས། </a><a data-m="862065" data-d="5320">ནོར་བ་དེ་དག་ཐམས་ཅད་སྤངས་ནས་མ་ནོར་བ་དམ་པའི་ཆོས་ལ་བརྩོན་པར་བྱེད་དགོས་པ་ཡིན། </a><a data-m="867385" data-d="4055">(24)  མ་ནོར་ཕན་པར་བྱེད་པའི་ཆོས་དྲུག་ནི། །བརྩེ་བའི་གདམས་ངག་བླ་མའི་གསུང་ལ་ཉོན། །</a><a data-m="871440" data-d="3710">ཡིད་ཆེས་གཏད་ས་རྒྱལ་བའི་བཀའ་ལུང་ལྟོས། །ཉིན་མཚན་ཐུན་མཚམས་དགེ་སྡིག་བསྔོ་བགྲང་གྱིས། །</a><a data-m="875150" data-d="4150">ཕྱི་མ་གར་འགྲོ་རྒྱུ་འབྲས་རྟེན་འབྲེལ་སོམས། །ལུས་དང་ལོངས་སྤྱོད་གཅེས་འཛིན་ཆགས་ཞེན་སྤོངས། །</a><a data-m="879300" data-d="3695">རྒྱུད་ལུང་མན་ངག་སེམས་ཀྱི་སྟེང་དུ་ཕོབ། །དེ་ལྟར་བྱས་ན་མྱུར་དུ་སངས་རྒྱས་འགྲུབ། །</a><a data-m="882995" data-d="3875">ཟེར་བ་ཐར་པ་དང་ཐམས་ཅད་མཁྱེན་པའི་ལམ་བསྒྲུབ་དགོས་ན་</a><a data-m="886870" data-d="3155">བླ་མའི་བཀའ་བཞིན་དུ་བསྒྲུབ་ན་ནོར་འཁྲུལ་གཏན་ནས་ཡོད་རྒྱུ་མ་རེད་མ་གཏོགས། </a><a data-m="890025" data-d="2785">དེ་མིན་པ་རང་གི་ཕ་མ་དང་སྤུན་མཆེད་ཡིན་ན་ཡང་</a><a data-m="892810" data-d="2555">ཆོས་དང་རྒྱབ་འགལ་མ་གཏོགས་བཤད་ཤེས་རྒྱུ་མ་རེད་དུས། </a><a data-m="895365" data-d="5060">བརྩེ་བའི་གདམས་ངག་བླ་མས་ཅི་གསུངས་བཀའ་བཞིན་དུ་བསྒྲུབ་ན་ཐར་པའི་ལམ་དུ་འགྲོ་བ་ཡིན། </a><a data-m="900425" data-d="2780">བློ་གཏད་ཀྱི་འདུན་མ་ཡིད་ཆེས་ས་དེ་སུ་རེད་ཟེར་ན། </a><a data-m="903205" data-d="2815">སངས་རྒྱས་བཅོམ་ལྡན་འདས་ཀྱི་བཀའ་ལུང་ན་ཡོད་པ་ལྟར་དུ་བྱས་ན་</a><a data-m="906020" data-d="5400">བཀའ་ལ་ནོར་འཁྲུལ་གཏན་ནས་མེད་པ་ཐམས་ཅད་མཁྱེན་པ་བསླུ་མེད་ཡིན་པས་དེ་ལ་ལྟོས་དགོས། </a><a data-m="911420" data-d="5225">དེ་ནས་ཉིན་དང་མཚན་ཐུན་མཚམས་ཐམས་ཅད་དུ་རང་གི་ལུས་ངག་ཡིད་གསུམ་གྱིས་དགེ་བ་བྱེད་ཀྱིས་ཨེ་འདུག །</a><a data-m="916645" data-d="4505">སྡིག་པ་བྱེད་ཀྱིས་ལྟ་སྟེ་བསྔོ་བགྲང་བྱེད་དེ་རང་གིས་རང་ལ་རྒྱུགས་ལེན། </a><a data-m="921150" data-d="2730">དགེ་བ་བྱས་ཡོད་ཀྱི་ཡིན་ན་དགེ་བ་དེ་གོང་འཕེལ་དུ་གཏོང༌། </a><a data-m="923880" data-d="4980">སྡིག་པ་བྱས་ཡོད་ཀྱི་ཡིན་ན་བཤགས་པས་བྱས་རང་རྒྱུད་རྣམ་པར་དག་འགྲོ་ཡིན། </a><a data-m="928860" data-d="1590">སྐྱེ་བ་ཕྱི་མ་ག་ན་འགྲོ་ད་ལྟ་ལས་སྟངས་འདི་ལ་བལྟས་ན། </a><a data-m="930450" data-d="6745">ད་ལྟ་དགེ་བ་ཡང་དག་པ་སྤྱད་ན་སྐྱེ་བ་ཕྱི་མ་དགེ་བ་ཆེན་པོ་བྱས་ན་དག་པའི་ཞིང་ཁམས། </a><a data-m="937195" data-d="7060">ཆུང་ཆུང་བྱས་ན་མཐོ་རིས་འགྲོ། སྡིག་པ་ཞིག་བྱས་ན། སྡིག་པ་ཆེན་པོ་བྱས་ན་ངན་སོང༌། </a><a data-m="944255" data-d="3435">ཆུང་ཆུང་ཞིག་སྤྱད་ན་ལྷ་མ་ཡིན་ལ་སོགས་འགྲོ་ཡི་རེད། </a><a data-m="947690" data-d="3790">དེ་རྒྱུ་འབྲས་རྟེན་འབྲེལ་བསླུ་བ་མེད་པ་དེ་དུས་རྟག་ཏུ་བསམ། </a><a data-m="951480" data-d="5970">རང་གི་ལུས་དང་ལོངས་སྤྱོད་དེ་ཐམས་ཅད་ལ་གཅེས་འཛིན་གྱི་འཁྲི་བ་ཆགས་ཞེན་ཐམས་ཅད་སྤང་སྟེ་</a><a data-m="957450" data-d="3255">ཟས་ལྟོ་འགྲང་དང་གོས་ལྷགས་སྐྱོབ་ཙམ་གྱིས་འཚོ་བར་ཤེས་ཏེ་</a><a data-m="960705" data-d="7605">དམ་པའི་ཆོས་ཚུལ་བཞིན་དུ་སྤྱད་པ་མ་གཏོགས་པའི་ལུས་ལ་བྱི་དོར་བྱེད་པ་དང༌། ལོངས་སྤྱོད་གསོག་འཇོག་བྱེད་པ། </a><a data-m="968310" data-d="5895">རྒྱན་ཆ་མང་པོ་བཏགས་པའི་ཆགས་ཞེན་སྤོངས། རྒྱུད་ལུང་མན་ངག་ཐོས་བསམ་སྒོམ་གསུམ་གང་བྱེད་ནའང་</a><a data-m="974205" data-d="4105">རང་གི་སེམས་ཀྱི་སྟེང་དུ་ཚུར་ཕོབ། སེམས་དང་ཆོས་གཉིས་འདྲེས་པ་ཞིག་འབྱུང་ན་</a><a data-m="978310" data-d="3800">རྒྱུད་ལུང་མན་ངག་མང་པོ་ཐོས་པ་གོ་ཆོད་ཀྱི་རེད་དུས་སེམས་ཀྱི་སྟེང་དུ་ཕོབ། </a><a data-m="982110" data-d="3180">དེ་ལྟར་བྱས་ན་མྱུར་དུ་སངས་རྒྱས་འགྲུབ་པའི་རྒྱུ་ཡིན། </a><a data-m="985290" data-d="4210">(25)  ཚུལ་བཞིན་ལེགས་པར་བལྟ་བའི་ཆོས་དྲུག་ནི། །འཇིག་རྟེན་བྱ་བས་ཕན་པ་འདུག་གམ་ལྟོས། །</a><a data-m="989500" data-d="3650">བསགས་པའི་ནོར་རྫས་བཞག་ནས་སོང་བ་ལྟོས། །ཕན་བཏགས་ལན་དུ་གནོད་པ་སྐྱེལ་ལ་ལྟོས། །</a><a data-m="993150" data-d="4305">མང་པོའི་ནང་ནས་གཅིག་པོར་སོང་བ་ལྟོས། །སོ་ནམ་གསོག་བུན་རང་ཤི་རང་དབང་ལྟོས། །</a><a data-m="997455" data-d="6290">ཆེ་བཙན་སྙན་གྲགས་བོར་ནས་སོང་བ་ལྟོས། །དེ་ལྟར་བལྟས་ནས་རང་ལ་ནང་དུ་སྦྱོར། །</a><a data-m="1003745" data-d="4010">ཞེས་པ་ཚུལ་བཞིན་དུ་རང་གི་སེམས་ལ་</a><a data-m="1007755" data-d="4092">དྲན་པ་དང་ཤེས་བཞིན་གྱིས་རང་གི་སེམས་རྒྱུད་འདི་དག་ལེགས་པར་བལྟས་ནས་</a><a data-m="1011847" data-d="2353">བསམ་བློ་གཏང་བའི་ཆོས་དྲུག་ཡོད། གང་རེད་ཟེར་ན། </a><a data-m="1014200" data-d="4362">འཇིག་རྟེན་ཚེ་འདིའི་བྱ་བ་བསྟོད་པ་སྙན་གྲགས། ནོར་དང་ལོངས་སྤྱོད། </a><a data-m="1018562" data-d="5613">ཐོབ་དང་གོ་ས་ཕན་པ་ཨེ་འདུག །མཐོ་བའི་མཐའ་མ་ལྷུང༌། འདུས་པའི་མཐའ་མ་འབྲལ། </a><a data-m="1024175" data-d="4334">བསགས་པའི་མཐའ་མ་ཟད། སྐྱེས་པའི་མཐའ་མ་འཆི་གསུངས་པ་ཐམས་ཅད་ལ་ལྟོས་གསུངས། </a><a data-m="1028509" data-d="4233">བསགས་པའི་ནོར་རྫས་རྒྱལ་པོ་རྣམ་ཐོས་སྲས་ཀྱི་བང་མཛོད་ལྟ་བུ་ཅན་ཞིག་ཡོད་ནའང༌། </a><a data-m="1032742" data-d="5048">ཤི་བའི་ནངས་པར་ནི་བསགས་པའི་ནོར་རྫས་མ་ཚད་རང་གི་ལུས་འདིའང་ཤུལ་ལ་བཞག་ནས་འབོར་འགྲོ་དུས། </a><a data-m="1037790" data-d="2491">དེ་ནས་ཤི་ཁ་ལ་ཕན་པ་དམ་པའི་ཆོས་ཡིན་པས་ན་</a><a data-m="1040281" data-d="3019">ཆོས་ཀྱི་བང་མཛོད་འདི་བསག་དགོས་པས་འདི་ལ་ལྟོས། </a><a data-m="1043300" data-d="2067">ད་ལྟ་དུས་ངན་སྙིགས་མ་ལྔ་བདོ་བའི་སྐབས་འདིར། ཕ་མའི་བུ་བརྒྱུད་ཡིན་ན་འདྲ། </a><a data-m="1047957" data-d="3257">སྤུན་མཆེད་ཡིན་ན་འདྲ། བླ་མ་དང་སློབ་མ་ཡིན་ན་འདྲ། </a><a data-m="1051214" data-d="2814">ཕར་ཕན་བཏགས་ན་ཚུར་བཀའ་དྲིན་མི་གསོས་པ་ལན་དུ་</a><a data-m="1054028" data-d="5591">གནོད་པ་བསྐྱལ་ཏེ་སྤྲེའུ་ལ་ཟས་སྟེར་བ་ལྟ་བུ་ཡིན་པས་དེ་ལ་ལྟོས་གསུངས། </a><a data-m="1059619" data-d="4633">དེ་ནས་མི་མང་པོ་ལྷན་དུ་གཅིག་ཏུ་འཚོགས་ནས་བསྡད་ཡོད་ནའང་</a><a data-m="1064252" data-d="3386">དམག་མི་འབུམ་ཕྲག་མང་པོའི་དཔོན་པོ་དམག་དཔོན་ཡིན་ནའང་ཤི་འགྲོ་དུས་</a><a data-m="1067638" data-d="1667">རང་གཅིག་པུ་མ་གཏོགས་ཡོད་མ་རེད། </a><a data-m="1069305" data-d="3304">གྲྭ་བ་དགེ་འདུན་སྟོང་ཕྲག་མང་པོའི་བདག་པོ་བླ་མ་ཡིན་ན་</a><a data-m="1072609" data-d="2458">འདས་འགྲོ་དུས་རང་གཅིག་པུ་མ་གཏོགས་ཡོད་མ་རེད་དུས། </a><a data-m="1075067" data-d="4814">དེའི་ཕྱིར་ན་རང་ཉིད་གཅིག་པུ་འདི་ལ་ཕན་ཐབས་ཀྱི་ཐབས་གང་གཟབ་བལྟ་དགོས་པ་ཡིན། </a><a data-m="1079881" data-d="4952">འཇིག་རྟེན་བྱ་བ་ཞིང་ཁ་སོ་ནམ་བྱས། ནོར་ལོངས་སྤྱོད་གསོག །</a><a data-m="1084833" data-d="4753">དེ་བྱས་བསྡད་ན་སྡིག་པ་མང་པོ་ཞིག་གསོག་གསོག་དེའི་མཐར་རང་གིས་སྤྱོད་དབང་མེད་པ་</a><a data-m="1089586" data-d="3281">རང་ཉིད་ཤི་འགྲོ་དུས་དེའི་ནང་ནས་འབྲུ་རྡོག་པོ་གཅིག །</a><a data-m="1092867" data-d="2923">གསེར་ཉག་མ་གཅིག་འཁུར་རྒྱུ་མེད་པ་དེ་ལ་ལྟོས། </a><a data-m="1095790" data-d="6881">ཐོབ་གོ་ས་ཆེ་བཙན་འགྲན་ཟླ་དང་བྲལ་བ་དང༌། སྙན་པ་གྲགས་པ་འཇིག་རྟེན་ཐམས་ཅད་གང་འགྲོ་བ་ཡིན་ན་</a><a data-m="1102671" data-d="3100">འཆི་བའི་ནངས་པ་ལ་དེ་ཐམས་ཅད་ཤུལ་དུ་བཞག་སྟེ་</a><a data-m="1105771" data-d="3610">དེ་གཏམ་སྙན་ཙམ་མ་གཏོགས་གང་ཡང་མེད་པ་དེ་ལ་ལྟོས། </a><a data-m="1109381" data-d="3305">དེ་ཐམས་ཅད་འཇིག་རྟེན་བྱ་བ་མི་རྟག་པའི་རང་བཞིན་དུ་བལྟས་ནས་</a><a data-m="1112686" data-d="6304">ནང་དུ་རང་ལ་ཡང་དག་པ་སྦྱོར་བ་བྱས་ན། དེ་ནས་ཚེ་འདི་ལ་དྲན་པ་དང་ཤེས་བཞིན་གྱི་སྒོ་ནས་ངེས་འབྱུང་དང༌། </a><a data-m="1118990" data-d="3753">སྐྱོ་ཤེས་སྐྱེས། འཇིག་རྟེན་ཆོས་བརྒྱད་མེད་པ་འབྱུང་ཡོད་ཀྱི་ཡིན་དུས། </a><a data-m="1122743" data-d="2924">ཆོས་བརྒྱད་བྲལ་རྣམས་འཕགས་པ་དངོས། །ཆོས་བརྒྱད་བསལ་རྣམས་འཕགས་པའི་རིགས། །</a><a data-m="1125667" data-d="6633">ཟེར་མཁན་དེ་རེད། འཇིག་རྟེན་ཆོས་བརྒྱད་པོ་ག་ཚོད་ཆུང་སོང་ན་ཆོས་ཡང་དག་ལ་འགྲོ་བའི་རྟགས་རེད་དུས་དེ་ལྟར་བྱེད། </a><a data-m="1132300" data-d="3690">(26)  ཡང་དག་དོན་ཆེན་འགྱོད་མེད་རྣམ་དྲུག་ནི། །ཆོས་ཕྱིར་དཀའ་སྤྱད་ཤི་ཡང་འགྱོད་པ་མེད། །</a><a data-m="1135990" data-d="4115">དམན་པའི་ས་བཟུང་ཁ་ཉེན་འགྱོད་པ་མེད། །ཕ་ཡུལ་རྒྱབ་སྐྱུར་མདོ་ཆུང་འགྱོད་པ་མེད། །</a><a data-m="1140105" data-d="6314">ཆོས་ཕྱིར་ནོར་བཏང་ལྟོགས་ཀྱང་འགྱོད་པ་མེད། །སྡིག་སྤངས་ངན་སོང་ཡང་འགྱོད་པ་མེད། །</a><a data-m="1146419" data-d="2762">རང་གིས་བྱ་བ་ལས་ཀ་བྱས་བཞག་ན། </a><a data-m="1149181" data-d="3500">ཆོས་དང་མཐུན་པའི་ཡང་དག་པའི་དོན་རེད་སོང་ན་འགྱོད་པ་མེད་པ་རེད། </a><a data-m="1152681" data-d="3071">དམ་པའི་ཆོས་ཀྱི་ཕྱིར་ཟས་དང་གོས་མ་རྙེད་དེ་</a><a data-m="1155752" data-d="2476">མུ་གེས་འཆི་སོང་ནའང་གཏན་ནས་འགྱོད་པ་མེད་དུས། </a><a data-m="1158228" data-d="2886">ཆོས་ཕྱིར་དཀའ་བ་སྤྱད་པ་བྱང་ཆུབ་སེམས་དཔའ་ཆོས་འཕགས་དང༌། </a><a data-m="1161114" data-d="6257">རྗེ་བཙུན་མི་ལ་ལྟ་བུ་ཡིན། དེ་ནས་རང་ཉིད་ང་རྒྱལ་ཁེངས་པ་མེད་པ་རྟག་ཏུ་དམན་པའི་ས་བཟུང་སྟེ་</a><a data-m="1167371" data-d="3667">ཧྲུལ་པོའི་གོས་གྱོན་བསྡད་ན། འཇིག་རྟེན་གྱིས་ཁྱེད་ཁ་དྲག་མིན་འདུག །</a><a data-m="1171038" data-d="2790">གང་ཡང་སྐྱོན་རེད་ཟེར་མང་པོ་བཤད་ནའང་འགྱོད་པ་མེད་དེ་</a><a data-m="1173828" data-d="2839">རང་གི་ང་རྒྱལ་དང་རློམ་སེམས་མེད་པ་ཡིན། </a><a data-m="1176667" data-d="4795">ཕ་ཡུལ་ཟེར་བ་འདི་ཆགས་སྡང་རྨོངས་གསུམ་གྱིས་དུས་རྟག་ཏུ་གདུང་བསྡད་ཀྱི་རེད་དུས། </a><a data-m="1181462" data-d="2219">ཆགས་སྡང་རྨོངས་གསུམ་སྐྱེས་པ་དེ་ལ་བརྟེན་ནས་</a><a data-m="1183681" data-d="3914">ཕ་ཡུལ་རྒྱབ་ཏུ་བསྐྱུར་ནས་མི་ཡུལ་ཟས་འཚོ་བ་ལ་བརྟེན་ནས་</a><a data-m="1187595" data-d="3281">སྡོད་བསྡད་ན་མདོ་ཆུང་མི་མདོ་མེད་རེད་ཟེར་ནའང་འགྱོད་པ་མེད། </a><a data-m="1190876" data-d="4333">དམ་པའི་ཆོས་ཀྱི་ཕྱིར་དུ་རང་གི་ནོར་དང་ལོངས་སྤྱོད་ཐམས་ཅད་བཏང་ནས་</a><a data-m="1195209" data-d="3491">རང་གྲོད་ཁོག་ལྟོགས་པ་འབྱུང་ནའང༌། ཆོས་ཀྱི་ཕྱིར་དུ་ནོར་བཏང་བ་དེ་</a><a data-m="1198700" data-d="4181">སྐྱེ་བ་མང་པོ་ལ་ཚོགས་རྫོགས། ཐར་པའི་ལམ་ལ་སྤྱོད་འོང་དུས་འགྱོད་པ་མེད། </a><a data-m="1202881" data-d="6247">སྡིག་པ་གང་བྱས་པ་ཐམས་ཅད་གཉེན་པོ་སྟོབས་བཞིའི་སྒོ་ནས་སྤོང་གཏན་ནས་མ་བྱས་ན་</a><a data-m="1209128" data-d="4624">ངན་སོང་འགྲོ་སྲིད་ཀྱི་མ་རེད། གལ་ཏེ་ངན་སོང་སོང་ནའང་གཏན་ནས་འགྱོད་པ་མེད། </a><a data-m="1213752" data-d="3734">(27)  སྣོད་ངན་ཆོས་དང་རིང་བ་རྣམ་དྲུག་ནི། །ཕག་བཞིན་ཅི་རྙེད་ཟ་བས་བསྒྲུབ་མི་ནུས། །</a><a data-m="1217486" data-d="4162">རང་མཐོང་རྨ་བྱ་འདྲ་བས་འགྲོགས་མི་ཤེས། །ཆིག་ཚུགས་ཕ་བོང་འདྲ་བས་སྐབས་མི་ཕྱེད། །</a><a data-m="1221648" data-d="3814">ཀུན་འཛུགས་གཟེ་མ་འདྲ་བས་དམ་མི་ཐུབ། །སྦྲུལ་བཞིན་གདུག་རྩུབ་ཆེ་བས་རྒྱུད་མི་ཐུལ། །</a><a data-m="1225462" data-d="5124">སྤྲེལ་བཞིན་སྤྱམ་ལ་འབྱོར་བས་བསྒྲུབ་མི་ཚུགས། །གླང་བཞིན་ཤེས་རབ་བླུན་པས་ཆོས་མི་གོ། །</a><a data-m="1230586" data-d="2433">དེ་ཕྱིར་འདི་དག་སྤངས་ནས་བསྒྲུབ་པ་གཅེས། །ཞེས་པ་སྟེ། </a><a data-m="1233019" data-d="4281">དམ་པའི་ཆོས་ཀྱི་སྣོད་དུ་མ་འགྱུར་པ་ཆོས་ལས་ཐག་རིང་བ་སྐྱོན་དྲུག་ཡོད། </a><a data-m="1237300" data-d="5409">གང་རེད་ཟེར་ན། ཕག་པ་ལ་གང་རྙེད་ན་མི་གཙང་བ་ཡིན་ན་གཙང་བ་ཡིན་ན་ཐམས་ཅད་ཟ་བཞག་རེད། </a><a data-m="1242709" data-d="3753">དཔེ་དེ་བཞིན་དུ་དཀོར་དང་ལོག་འཚོ་ཅི་རྙེད་པ་ཐམས་ཅད་ཟ་བཞག་ན་</a><a data-m="1246462" data-d="3224">ཐར་པ་དམ་པའི་ཆོས་གཏན་ནས་བསྒྲུབ་མི་ནུས་པ་ཡིན། </a><a data-m="1249686" data-d="3162">དེ་ནས་རང་གིས་རང་གཟུགས་མཛེས་པ་ཡོད། ལང་འཚོ་རྒྱས་པ་ཡོད། </a><a data-m="1252848" data-d="4280">ཐོབ་མཐོན་པོ་ཡིན་བསམ། རྨ་བྱ་ཁོ་རང་གཟུགས་མཛེས་པ་ཡིན་བསམ་ང་རྒྱལ་ཡོད་རེད། </a><a data-m="1257128" data-d="4572">དེ་ལྟ་བུ་ང་རྒྱལ་བྱས་ན་སུ་ཞིག་མཉམ་དུ་འགྲོག་ན་མཐུན་པོ་མི་འོང༌། </a><a data-m="1261700" data-d="9505">རང་གི་སྤྱོད་པ་ངན་པ་འདི་བཟང་པོ་ཡིན་བསམ་</a><a data-m="1271205" data-d="2933">སེམས་གོ་སྐབས་གཏན་ནས་མི་ཕྱེད་པ་བླ་མ་ལ་དག་སྣང་མེད་</a><a data-m="1274138" data-d="1986">མཆེད་གྲོགས་ཀྱི་སྣང་བ་འདྲ་མ་དག་ན་</a><a data-m="1276124" data-d="2605">བྲག་ཕ་བོང་འདྲ་བ་ཞིག་ཡིན་ན་དེ་གཏོར་དགོས་ན་</a><a data-m="1278729" data-d="3119">སུས་ཀྱང་དཀའ་ཚེགས་ཆེན་པོ་མ་བྱས་ན་གཏོར་ཐུབ་རྒྱུ་མ་རེད་དུས་</a><a data-m="1281848" data-d="5190">ཐར་པའི་གོ་སྐབས་མི་དབྱེ་ཡིན། གཞན་ལ་སྐྱོན་གང་ཐུབ་གང་ཐུབ་བྱས། </a><a data-m="1287038" data-d="3486">གནོད་པ་གང་ཐུབ་གང་ཐུབ་བྱས་གཟེ་མ་ར་མགོ་འདྲ་བྱས་བསྡད་ན། </a><a data-m="1290524" data-d="3390">དམ་ཚིག་དང་སྡོམ་པ་ཚུལ་བཞིན་དུ་བསྲུང་མི་ཐུབ། </a><a data-m="1293914" data-d="4286">དེ་ནས་ཧ་ཅང་རྒྱུད་ཞེ་སྡང་སྐྱེས་ཏེ་སྦྲུལ་ལྟ་བུ་གདུག་རྩུབ་ཆེ་བ་ཡིན་ན། </a><a data-m="1298200" data-d="5829">ཞེ་སྡང་ལྟ་བུ་སྡིག་པ་མེད། །ཟེར་རེད་དུས་རྒྱུད་དུལ་བའི་དུས་རྟག་ཏུ་འོང་བ་མ་ཡིན། </a><a data-m="1304029" data-d="4138">སྤྲེའུ་ཡིན་ན་སྐད་ཅིག་གཅིག་ལ་སྡོད་རྒྱུ་མེད་པ་ལས་ཀ་མང་པོ་བྱེད་དགོས་རེད་དུས་</a><a data-m="1308167" data-d="3452">དེ་ལྟ་བུ་མི་དྲན་པ་མེད་པ། མི་བྱེད་པ་མེད་མི་བྱས་བསྡད་ན་</a><a data-m="1311619" data-d="3033">དམ་པའི་ཆོས་ཀྱི་སྒྲུབ་ཚུགས་ཤིན་ཏུ་འགྱུར་ཤེས་ལེ་མིན། </a><a data-m="1314652" data-d="4872">བླང་དོར་གྱི་གནས་ག་ཚོད་བཀོད་ནའང་རང་ལ་ཤེས་རབ་ཀྱི་སྣང་བ་མེད་པས་</a><a data-m="1319524" data-d="5233">བླང་དོར་གྱི་གནད་མ་ཤེས་ནས་བཟུང་སྟེ་བླུན་པོ་ལ་དམ་པའི་ཆོས་གོ་ཐབས་ཡོད་རྒྱུ་མ་རེད་དུས། </a><a data-m="1324757" data-d="3667">མི་ཤེས་པ་ནི་སྡུག་བསྔལ་ལོ། །ཟེར་མཁན་ལྟ་བུ་རེད་དུས་ཆོས་མི་གོ །</a><a data-m="1328424" data-d="2462">དེ་ཕྱིར་འདི་དག་སྤང་ནས་བསྒྲུབ་པ་གཅེས། </a><a data-m="1330886" data-d="4714">(28)  །སྣོད་ངན་དབང་དུ་མི་གཏོང་ཆོས་དྲུག་ནི། །ཚེ་འདིར་བློ་འཇུག་བྱུར་ངན་སྒོར་དབྱུང་ཞིང༌། །</a><a data-m="1335600" data-d="4733">དགེ་ལ་སྤྲོ་བ་དཔལ་ཡིན་ཕུགས་སུ་ཆུག །ང་རྒྱལ་རང་མཐོང་འདྲེ་ངན་བསྐྲད་བྱ་ཞིང༌། །</a><a data-m="1340333" data-d="4851">དམན་པའི་ས་འཛིན་དངོས་གྲུབ་སྔ་ལྟས་བསྟེན། །གཉེན་པོ་མཆོག་འཛིན་བདུད་དཔུང་བོར་བྱ་ཞིང༌། །</a><a data-m="1345184" data-d="5500">རྣམ་རྟོག་གྲོགས་འཆར་ལྟས་ངན་གཡང་དུ་ཁུག །དེ་རྣམས་ལྡན་ན་ཆོས་རབ་བཟང་པོའི་སྣོད། །</a><a data-m="1350684" data-d="4405">སྣོད་དང་སྐལ་བ་ངན་པའི་སྐྱོན་གྱི་དབང་དུ་མི་གཏོང་བའི་ཆོས་དྲུག་ཡོད། </a><a data-m="1355089" data-d="3653">གང་རེད་ཟེར་ན། འཇིག་རྟེན་ཚེ་འདིའི་བྱ་བ་ལ་བློ་འཇུག་ན་</a><a data-m="1358742" data-d="3400">ཚེ་འདིའི་བྱ་བ་བློ་འཇུག་པ་འདི་དམ་པའི་ཆོས་ལ་ཕུང་ཡོང་རྒྱུ། །</a><a data-m="1362142" data-d="2863">དཔེར་ན་ཁྱིམ་ཞིག་གི་ནང་དུ་ལྟས་ངན་འོང་བ་ལྟ་བུ་ཡིན་བསམ་སྟེ། </a><a data-m="1365005" data-d="6242">ཚེ་འདིའི་བྱ་བ་ལ་ཞེན་པའི་བློ་འབྱུང་ན་དེ་མ་ཐག་ཏུ་ཕར་མེད་པ་བྱེད་དེ་དེའི་དབང་དུ་མི་འགྲོ། </a><a data-m="1371247" data-d="3579">དམ་པའི་ཆོས་དགེ་བ་ལ་ག་ཚོད་བརྩོན་ནའང་</a><a data-m="1374826" data-d="6321">ཐུགས་བསུན་རྒྱུ་དང་སྐྱོ་ངལ་མེད་པའི་སྒོ་ནས། དམ་པའི་ཆོས་ཇི་ལྟར་ནུས་པ་ཞིག་ཡོད་རྒུས་</a><a data-m="1381147" data-d="4126">དགེ་བའི་ཆོས་ལ་ཅི་ནུས་པ་ཞིག་བྱས་ན། དགེ་བ་བྲེ་གསོག་ཕུལ་གསོག །ཟེར་མཁན་དེ་རེད་དུས། </a><a data-m="1385273" data-d="4127">དེ་ཕུགས་སུ་བཞག་ན་དགེ་བའི་ནོར་འདི་དགྲ་ཡིས་བརླག་རྒྱུ་མེད། </a><a data-m="1389400" data-d="3626">སྐྱེ་བ་ཚེ་རབས་ཐམས་ཅད་དུ་རང་དང་མཉམ་དུ་ཡོད་པ་ཡིན། </a><a data-m="1393026" data-d="2642">དེ་ནས་རང་གི་སེམས་ལ་ཡོན་ཏན་ཡོད་བསམ་ནས་ང་རྒྱལ་དང༌། </a><a data-m="1395668" data-d="4805">ང་གོ་ས་མཐོན་པོ་ཡིན་བསམ་རང་མཐོང་ཡོད་ན་འདྲེ་ངན་ཁོག་ཏུ་ཞུགས་པ་དང་འདྲ་བས་ན། </a><a data-m="1400473" data-d="2737">དཔེར་ན་ཁྱིམ་ཞིག་གི་ནང་དུ་འདྲེ་ངན་ཞུགས་ཡོད་ན་</a><a data-m="1403210" data-d="2090">དེ་ཕ་དབྱུང་ཐུབ་ཐབས་བྱེད་རྒྱུ་རེད་དུས། </a><a data-m="1405300" data-d="5078">དཔེ་དེ་བཞིན་དུ་ང་རྒྱལ་དང་རང་མཐོང་དེ་དུས་རྟག་ཏུ་རྒྱུད་ལ་མེད་པ་ཕར་གཡུག་དགོས། </a><a data-m="1410378" data-d="3774">དེ་ནས་དམན་པའི་ས་འཛིན་ཏེ་ང་རྒྱལ་མེད་པ་བྱས་ན་</a><a data-m="1414152" data-d="2953">རང་ལ་མཆོག་དང་ཐུན་མོང་གི་དངོས་གྲུབ་ཐོབ་པའི་སྔ་ལྟས་ཡིན་པས་</a><a data-m="1417105" data-d="3479">དེ་ལྟར་དུ་ཚུལ་བཞིན་དུ་བསྟེན་པར་བྱེད་པ་ཡིན། </a><a data-m="1420584" data-d="3600">དེ་ནས་རང་གི་རྒྱུད་ལ་ཉམས་དང་རྟོགས་པ་མངོན་ཤེས་དང་གྲུབ་རྟགས་སྐྱེ་འོང་ན་</a><a data-m="1424184" data-d="2442">དེ་ལ་ང་རྒྱལ་དང་མཆོག་འཛིན་ཞུགས་སོང་ན། </a><a data-m="1426626" data-d="4763">ལྷའི་བུ་བདུད་ཀྱིས་བསླུ་འགྲོ་རྒྱུ་རེད་དུས། དེ་བདུད་ཐམས་ཅད་བོར་བར་བྱ་དགོས་པ་ཡིན། </a><a data-m="1431389" data-d="4216">བཟང་ངན་གྱི་དགེ་བའི་རྣམ་རྟོག་འདི་ཐམས་ཅད་རང་ཤར་རང་གྲོལ་དུ་མ་བཏང་ནས་</a><a data-m="1435605" data-d="4268">རྣམ་རྟོག་སྐྱག་ལང་དུ་གཏང་ན། རྣམ་རྟོག་གིས་ད་སྔའང་འཁྲུལ་པ་ལ་འཁྱམས་ཡོང་རེད་དུས། </a><a data-m="1439873" data-d="3816">བཟང་ངན་གྱི་རྣམ་རྟོག་ཐམས་ཅད་གྲོགས་སུ་འཆར་བའི་སྒོ་ནས་</a><a data-m="1443689" data-d="4876">རྣམ་རྟོག་གྲོལ་ལུགས་རྣམ་པ་གསུམ་དུ་ཤེས་ན་ལྟས་ངན་གཡང་དུ་ཁུག་ཟེར་བ་ཡིན། </a><a data-m="1448565" data-d="3040">ན་ཚ་གདོན་བགེགས་འབྱུང་ནའང་ཐར་པའི་ལམ་ལ་གསོས་འདེབས་འགྱུར། </a><a data-m="1451605" data-d="2634">ཉམས་དང་རྟོགས་པ་གོང་འཕེལ་དུ་འགྲོ་བ་ཡིན། </a><a data-m="1454239" data-d="3758">དེ་ལྟར་ལྡན་ན་ཆོས་རབ་ཏུ་གྱུར་པ་བཟང་པོའི་སྣོད་དུ་འགྱུར་བ་ཡིན། </a><a data-m="1457997" data-d="4883">(29) མཐར་ཕྱིན་ཆོས་ཀྱི་བློ་སྣ་རྣམ་དྲུག་ནི། །འཆི་བདག་འཇིགས་བསྐྱེད་གཤེད་མས་བདས་འདྲ་དང༌། །</a><a data-m="1462880" data-d="5083">འཁོར་བར་སྐྱོ་བསྐྱེད་ཁྱོ་ངན་ཆུང་མ་འདྲ། །འཁྲུལ་སྣང་ཞེན་ལོག་སྐྱུགས་ནད་ཟས་མཐོང་འདྲ། །</a><a data-m="1467963" data-d="6742">མི་ཆོས་ཡིད་བྱུང་མཛའ་བོས་བསླུས་པ་འདྲ། །སོ་ནམ་སྒྱིད་ལུག་སད་ཁུངས་ཞིང་ངན་འདྲ། །</a><a data-m="1474705" data-d="6825">ཉེ་འབྲེལ་གདུང་ཆད་དགྲར་ལང་བུ་ཚ་འདྲ། །དེ་དང་ལྡན་པས་དམ་ཆོས་ཚད་དུ་ཕྱིན། །</a><a data-m="1481530" data-d="7592">ཞེས་པ་སྟེ། ཆོས་མཐར་ཕྱིན་པར་བྱེད་པ་ལ། དང་པོ་ཆོས་བསྒྲུབ་པའི་བསམ་བློ་ཡོད་ནའང་</a><a data-m="1489122" data-d="1783">ཆོས་ཚུལ་བཞིན་དུ་སྒྲུབ་པ་འདི་མཐར་ཕྱིན་པ་གལ་ཆེ་ཡི་རེད་དུས། </a><a data-m="1490905" data-d="3975">མཐར་ཕྱིན་པའི་ཐབས་ལ་གང་དགོས་ཟེར་ན། </a><a data-m="1494880" data-d="2683">འཆི་བདག་གཤིན་རྗེ་དེ་ལ་དུས་རྟག་ཏུ་འཇིགས་སྐྲག་བྱས་ནས། </a><a data-m="1497563" data-d="2867">དཔེར་ན་གདུག་སྦྲུལ་ཁ་ལ་སྦལ་བ་ཞིག་ཚུད་བསྡད་ཡོད་ན་</a><a data-m="1500430" data-d="2992">ང་ནམ་གསད་ཡོང་བསམ་རྒྱུ་མ་གཏོགས་བག་ཕེབས་ཀྱི་མ་རེད་དུས། </a><a data-m="1503422" data-d="3366">དེ་ལྟ་བུ་འཆི་བདག་གཤིན་རྗེས་ང་ནམ་བདའ་འོང་བསམ་</a><a data-m="1506788" data-d="2200">དགྲ་ཡིས་བདས་འོང་རྒྱུ་ལྟ་བུའི་བསམ་པ་ཡོད་ན་</a><a data-m="1508988" data-d="3800">འཆི་བ་མི་རྟག་པའི་བསྐུལ་མ་དེས་དམ་པའི་ཆོས་བྱེད་དགོས་པ་ཡིན། </a><a data-m="1512788" data-d="4175">ཁམས་གསུམ་འཁོར་བ་ལ་དུས་རྟག་ཏུ་སྡུག་བསྔལ་གྱི་རང་བཞིན་ལ་སྐྱོ་བ་སྐྱེས་དུས། </a><a data-m="1516963" data-d="2692">ཁྱོ་ག་གདུག་པོ་ཞིག་ལ་ཆུང་མ་མཉམ་དུ་བསྡད་ན་</a><a data-m="1519655" data-d="4025">ཁྱོ་ག་གདུག་པོ་དེས་ཆུང་མ་དུས་རྟག་ཏུ་སེམས་དཀྲུག་བསྡད་དུས་</a><a data-m="1523680" data-d="4100">སེམས་སྐྱིད་པོ་ཡོད་རྒྱུ་མ་རེད་དུས། དཔེ་དེ་ལྟ་བུ་ཁམས་གསུམ་འཁོར་བའི་བྱ་བཞག་གང་ཐོས་ནས་</a><a data-m="1527780" data-d="4192">སེམས་སྐྱོ་གདུང་ངེ་བ་ཡོད་ན་དེ་ནས་ཐར་པའི་ལམ་ལ་འགྲོ་བ་ཡིན། </a><a data-m="1531972" data-d="2458">འཇིག་རྟེན་ཚེ་འདིའི་བྱ་བ་དགྲ་འདུལ་</a><a data-m="1534430" data-d="5217">གཉེན་སྐྱོང་ལ་སོགས་ཆོས་བརྒྱད་ཀྱི་འཁྲུལ་སྣང་ཐམས་ཅད་དེ་</a><a data-m="1539647" data-d="3966">གང་ཡང་བསྒྲུབ་མི་ནུས་པ་ཞེན་པ་ལོག་པའི་གང་ཟག་མཁྲིས་པས་ན་བསྡད་རྒྱུ་ཞིག་ལ་</a><a data-m="1543613" data-d="4317">སྣུམ་གྱི་ཟས་སྤྲད་ན་གཏན་ནས་ཟ་འདོད་ཡོད་རྒྱུ་མ་རེད་དུས། </a><a data-m="1547930" data-d="2500">དཔེ་དེ་ལྟ་བུ་ཅན་ཞིག་བྱེད་དགོས། </a><a data-m="1550430" data-d="3758">འཇིག་རྟེན་གྱི་སྲིད་ཇུས་མཁས་པ་རེད་ཟེར་མཁན། སྙན་གྲགས་ཆེན་པོ་རེད་ཟེར། </a><a data-m="1554188" data-d="5025">བློ་ཁོག་ཆེན་པོ་རེད་ཟེར་དེ་ཐམས་ཅད་སྙིང་པོ་གང་ཡང་མེད་བསམ་སྟེ་ཡིད་ཕྱུང་སྟེ། </a><a data-m="1559213" data-d="2909">དཔེར་ན་རང་གི་གྲོགས་པོ་ཞིག་ཡོད། རང་མགོ་སྐོར་གཏོང་འོང་ན་</a><a data-m="1562122" data-d="3550">གྲོགས་པོ་དེ་དྲན་འོང་ན་ཡིད་སྐྱོ་གདུང་ངེ་བློ་འཁེལ་གྱི་མ་རེད་དུས། </a><a data-m="1565672" data-d="4091">དཔེ་དེ་ལྟ་བུ་མི་ཆོས་སུ་བློ་གཏན་ནས་མ་གཏད། </a><a data-m="1569763" data-d="5334">སོ་ནམ་དང་འཇིག་རྟེན་གྱི་བྱ་བ་ལ་དང་པོ་ནོར་བསགས་པ། བར་དུ་སྲུང་བ། </a><a data-m="1575097" data-d="3250">ཐ་མ་བརླག་པ་ལ་སོགས་པ་མོས་ཀྱི་མ་རེད། </a><a data-m="1578347" data-d="2558">འཐོན་གྱི་མ་རེད་བསམ་ནས་རང་གིས་རང་སྒྱིད་ལུག་སྟེ་</a><a data-m="1580905" data-d="2933">དཔའ་ཞུམ་པ་ཅན་ཞིག་དགོས། དཔེར་ན་གང་རེད་ཟེར་ན། </a><a data-m="1583838" data-d="4350">ལ་མཐོན་པོ་ལ་ཞིང་ཁ་ཞིག་ཡོད་ན། དེ་ལ་སད་ཀྱིས་ལོ་རྟག་པར་བཅོམ་འགྲོ་དུས། </a><a data-m="1588188" data-d="3825">དེ་ཞིང་ཁ་དེ་ལ་ས་བོན་བཏབ་པ་དང་མ་བཏབ་ཁྱད་པར་མེད་བསམ་མཁན་ཞིག་རེད་རྒྱུ་རེད། </a><a data-m="1592013" data-d="4159">སོ་ནམ་དང་འཇིག་རྟེན་གྱི་བྱ་བ་ལ་དེ་ལྟ་བུ་གྱིས། </a><a data-m="1596172" data-d="5906">དེ་ནས་ཉེ་འབྲེལ་ཐམས་ཅད་ལ་གདུང་སེམས་ཀྱི་སྣང་བ་ཡུན་རིང་པོའི་སྒོ་ནས་ཉེ་འབྲེལ་ལ་སེམས་མ་ཆགས། </a><a data-m="1602078" data-d="3065">སེམས་ཆགས་ན་དུས་རྟག་ཏུ་འཁོར་བ་འཆིང་བ་ཡིན་པས་ན། </a><a data-m="1605143" data-d="3295">དཔེར་ན་ཕ་མ་ཞིག་ཡོད་ན་དེའི་བུ་ཚ་དེ་ཡག་པོ་ཞིག་མ་ཚར་ནས་</a><a data-m="1608438" data-d="4259">ཕ་མ་ལ་དྲིན་ལན་མ་བསབས་ན་ཕ་མ་བུ་ཚ་མཐོང་འོང་དུས་སེམས་སྐྱོ་ཡི་རེད་དུས། </a><a data-m="1612697" data-d="2612">ཉེ་དུ་ཐམས་ཅད་ལ་དཔེ་དེ་ལྟ་བུ་བྱས་</a><a data-m="1615309" data-d="4597">དེ་ཆོས་དྲུག་དང་ལྡན་ན་ཡང་དག་པ་དམ་པའི་ཆོས་ཚད་དུ་ཕྱིན་པ་ཡིན། </a><a data-m="1619906" data-d="3611">(30) དེ་དང་མི་ལྡན་འགྲོ་བ་རྣམ་དྲུག་ནི། །ཐོས་པ་བྱས་ཀྱང་ཚིག་གི་རྩོད་པ་མཁན། །</a><a data-m="1623517" data-d="3943">བཤད་པ་བྱས་ཀྱང་ཕྲག་དོག་ཁ་སྦྱང་མཁན། །སྒོམ་པ་བྱས་ཀྱང་རྣམ་རྟོག་ཡིད་སྨོན་མཁན། །</a><a data-m="1627460" data-d="3820">བསམ་པ་བྱས་ཀྱང་ཟས་ནོར་ཁེ་སྤོགས་མཁན། །གཅིག་པུར་བསྡད་ཀྱང་ཉོན་མོངས་རྣམ་རྟོག་མཁན། །</a><a data-m="1631280" data-d="5424">སྲུང་སྡོམ་བྱས་ཀྱང་ཉོན་མོངས་ཁ་གསག་མཁན། །འགྲོ་བ་དྲུག་ལྡན་བརྟགས་ཏེ་རིང་དུ་སྤང༌། །</a><a data-m="1636704" data-d="5101">ཞེས་པ་སྟེ། གོང་དུ་བཤད་པའི་ཆོས་རྒྱུད་ལ་སྐྱེད་བྱེད་ཀྱི་ཡོན་ཏན་དྲུག་དང་མི་ལྡན་ན་</a><a data-m="1641805" data-d="3216">སྐྱོན་རྣམ་པ་དྲུག་ཡོད། ཐོས་པ་མང་པོ་ཅན་ཞིག་བྱས་ན། </a><a data-m="1645021" data-d="2813">ཐོས་པའི་དོན་དེ་བསམ་པ་དང་སྒོམ་པས་གཏན་ལ་མ་ཕབ་ན་</a><a data-m="1647834" data-d="5935">ཚིག་གི་རྩོད་པ་མཁན་གྱི་འཇིག་རྟེན་ཁ་མཆུ་རྒྱག་དུས་རྒྱ་གར་ནས་<span class="hesit">(ཝ་ཀིལ་Lawyer ཁྲིམས་རྩོད་པ)</span>བཅུག་པ་ལྟ་བུ་ཅན་ཞིག་ཡིན། </a><a data-m="1653769" data-d="5094">བཤད་པ་མང་པོ་བྱས་བསྡད་ནའང་སེམས་ཅན་ཐམས་ཅད་ཀྱི་རྒྱུད་གྲོལ་བྱེད་དང༌། </a><a data-m="1658870" data-d="2748">རང་གི་ཆོས་ལྟ་སྒོམ་སྤྱོད་པ་ལ་ངེས་ཤེས་མ་སྐྱེས་ན། </a><a data-m="1661618" data-d="3000">གཅིག་གིས་གཅིག་ལ་ཕྲག་དོག་གི་སྒོ་ནས་ཟིལ་གྱིས་གནོན་འགྲོ། </a><a data-m="1664618" data-d="6151">ཁ་མཆུ་མཁས་པ་ལྟ་བུ་ཅན་ཞིག་རེད། སྒོམ་པ་བྱས་ནས་ཉམས་དང་རྟོགས་པ་ཚུལ་བཞིན་དུ་རྒྱུད་ལ་མ་སྐྱེས་ན། </a><a data-m="1670769" data-d="3806">རྣམ་རྟོག་འབའ་ཞིག་གི་རྗེས་སུ་འདེད་དུས་མ་འོངས་པ་ཅི་ཞིག་རེད་རྒྱུ་རེད་བསམ་</a><a data-m="1674575" data-d="4935">སྨོན་ལམ་འདེབས་བསྡད་ལེ་མ་གཏོགས། ད་ལྟ་ཚེ་འདིར་ཉམས་ལེན་གྱི་གདིང་ཐོབ་པ་ཞིག་མེད་པས་</a><a data-m="1679510" data-d="4684">སྨོན་པའི་གནས་སུ་འགྲོ་བ་ཡིན། ངེས་དོན་གྱི་ཆོས་ཐམས་ཅད་ལས་བསམ་པའི་སྒོ་ནས་</a><a data-m="1684194" data-d="5748">གཏན་ལ་ཕབ་པར་བྱས་ནའང༌། རང་གི་ཡོན་ཏན་ཡོད་པ་འདི་ཡང་ན་འཇིག་རྟེན་གྱི་ཟས་ནོར་ཆེན་པོ་བསྒྲུབ་རྒྱུ། </a><a data-m="1689942" data-d="3446">ཡང་ན་མཁས་པ་རེད་ཟེར་གྲགས་པ་ཆེན་པོ་འཕོག་རྒྱུ། </a><a data-m="1693388" data-d="4654">ཡང་ན་སློབ་མ་མང་པོ་ཡོད་ཟེར་རྒྱུའི་ཁེ་སྤོགས་ཀྱི་སྒོ་ནས་</a><a data-m="1698042" data-d="2878">རྒྱུ་ཡག་པོ་བསྒྲུབ་འགྲོ་ལེ་མ་གཏོགས་ཕན་པ་མེད། </a><a data-m="1700920" data-d="4734">རི་ཁྲོད་དབེན་པ་ལ་རང་ཉིད་གཅིག་པུ་བསྡད་ནའང་ཉོན་མོངས་ཐམས་ཅད་ཁོང་དུ་ཁྱེར་ནས་</a><a data-m="1705654" data-d="3856">བཟུང་སྟེ་སྔོན་སོང་བག་ཆགས་ཀྱི་རྗེས་དཔྱོད། མ་འོངས་རྣམ་རྟོག་གིས་མདུན་བསུ། </a><a data-m="1709510" data-d="4612">ད་ལྟ་རིག་པ་ཅི་ཡན་དུ་ཤར་ཏེ་འཁྲུལ་པ་འབའ་ཞིག་གིས་སེམས་ཀྱི་རྒྱལ་ཁབ་སྐྱོང་ཚར་ན། </a><a data-m="1714122" data-d="5165">ལུས་རི་ཁྲོད་ལ་བསྡད་ན་ཡང་རི་དྭགས་དང་གཅན་གཟན་ལྟ་བུ་ཡིན་པས་ཕན་པ་མེད། </a><a data-m="1719287" data-d="3201">སོ་བྱང་སྔགས་གསུམ་གྱི་སྡོམ་པ་ཚུལ་བཞིན་དུ་སྲུང་བར་བྱས་ནའང་</a><a data-m="1722488" data-d="5497">ཉོན་མོངས་ཀྱི་གཉེན་པོར་མ་སོང་ནས། ཕྱི་འཇིག་རྟེན་མགོ་སྐོར་གཏོང་བྱེད་ཀྱི་བཙུན་ཚུགས་ལྟ་བུ་རེད་ན། </a><a data-m="1727985" data-d="3352">དེ་དཔེར་ན་ཁ་གསག་སྟེ་ངོ་འཇོ་མང་པོ་བཤད་བསྡད་ན་</a><a data-m="1731337" data-d="2526">རང་ཡིན་སྣང་ཤར་ལེ་མ་གཏོགས་ཕན་ཐོགས་ཡོད་མ་རེད་དུས། </a><a data-m="1733863" data-d="5093">དཔེ་དེ་ལྟ་བུ་ཡིན་པས་འགྲོ་བ་དྲུག་དེ་དག་རང་གི་རྒྱུད་ལ་བྱུང་མ་བྱུང་བརྟག །</a><a data-m="1738956" data-d="3317">བརྟགས་ནས་སྐྱོན་ཕྱུང་སྟེ་ཐག་རིང་དུ་སྤང་བ་དགོས། </a><a data-m="1742273" data-d="3885">(31) ནང་དུ་རང་ལ་བལྟ་བའི་ཆོས་དྲུག་ནི། །འཁོར་བའི་གནས་དང་འབྲེལ་བ་ཆོད་དམ་བལྟ། །</a><a data-m="1746158" data-d="5568">དགྲ་གཉེན་གཉིས་ལ་ཆགས་སྡང་འདུག་གམ་བལྟ། །འགྲོ་དུས་བཟང་པོའི་ནོམ་པ་འདུག་གམ་བལྟ། །</a><a data-m="1751726" data-d="3640">སྒོམ་དུས་གྲུབ་རྟགས་ཚད་དུ་སྐྱོལ་ལམ་བལྟ། །གཞན་དོན་ཤུལ་དུ་དད་པ་ལོག་གམ་བལྟ། །</a><a data-m="1755366" data-d="7122">འཆི་དུས་དག་པའི་སྣང་བ་འཆར་རམ་བལྟ། །དེ་ལྟར་བལྟས་ན་འདུན་མ་ལེགས་པའི་རྩེ།  །</a><a data-m="1762488" data-d="3482">དེ་ནང་དུ་རང་གི་རྒྱུད་ལ་དྲན་པ་དང་ཤེས་བཞིན་གྱིས་བལྟ་དགོས་དུས། </a><a data-m="1765970" data-d="3554">ཁམས་གསུམ་འཁོར་བའི་གནས་དང་འབྲེལ་བ་ག་ཚོད་ཆོད་འདུག །</a><a data-m="1769524" data-d="4231">ཞེན་ཆགས་གང་ཚོད་སྤོང་ཐུབ་འདུག །ངེས་འབྱུང་ག་ཚོད་སྐྱེས་འདུག་དེ་བལྟ། </a><a data-m="1773755" data-d="5007">དགྲ་ལ་སྡང་སེམས་དང་གཉེན་ལ་ཆགས་པ་གཉིས་པོ་དེ་ལོ་རེ་བཞིན་དུ་ཆུང་གི་འདུག་གམ། </a><a data-m="1778762" data-d="3036">ཆོས་ཞུ་བཞིན་དུ་དེ་ཕར་སྤོང་ཐུབ་ཀྱི་ཨེ་འདུག་བལྟ། </a><a data-m="1781798" data-d="4993">གང་ཕན་ཚུན་འགྲོ་དུས་ཡིན་ན་དམ་པའི་ཆོས་དང་མཐུན་པའི་བཟང་པོའི་ཡོན་ཏན་</a><a data-m="1786798" data-d="3475">རང་གི་རྒྱུད་ལ་ག་ཚོད་སྐྱེས་འདུག་བལྟ་དགོས་པ་ཡིན། </a><a data-m="1790273" data-d="3453">རྩེ་གཅིག་ཏུ་དབེན་པའི་གནས་སུ་སྒོམ་པའི་ཚེ་ན། </a><a data-m="1793726" data-d="3352">རང་གི་རྒྱུད་ལ་ཉམས་དང་རྟོགས་པའི་གྲུབ་རྟགས་ག་ཚོད་སྐྱེས་ཐུབ་འདུག །</a><a data-m="1797078" data-d="4367">ལྟ་བའི་གདེང་ག་ཚོད། སྒོམ་པའི་ཚད་ག་ཚོད་འདུག་དེ་བལྟ་དགོས། </a><a data-m="1801445" data-d="6209">གཞན་དོན་མང་པོ་ཞིག་བྱས་ན། གཞན་དོན་བྱས་པ་དེ་སེམས་ཅན་ཐམས་ཅད་ཀྱི་རྒྱུད་ལ་དད་པ་ཡར་ཆེ་རུ་འདུག་གམ། </a><a data-m="1807654" data-d="5043">མ་ཆུང་རུ་འདུག །རང་གིས་འཇིག་རྟེན་ཆོས་བརྒྱད་ཀྱི་བྱ་བ་བསྒྲུབས་འདུག་གམ་མི་འདུག་བལྟ་དགོས། </a><a data-m="1812697" data-d="3727">ད་ལྟ་ལྟ་བུ་ང་ཤི་འོང་ན་དག་པའི་སྣང་བ་ཤར་ས་ཨེ་རེད། </a><a data-m="1816424" data-d="4431">བར་དོ་ཆོད་ས་ཨེ་རེད། དེ་ལྟ་བུ་ཡང་ཡང་བལྟ་དགོས། </a><a data-m="1820855" data-d="2180">དེ་ལྟར་བལྟས་ན་འདུན་མ་ལེགས་པའི་རྩེ། །</a><a data-m="1823035" data-d="4698">ཟེར་དེ་ལྟ་བུ་ཞིག་བལྟ་ཐུབ་ན་བདེ་ནས་བདེ་བ་བྱང་ཆུབ་ཀྱི་ལམ་དུ་འགྲོ་བ་ཡིན་པས་</a><a data-m="1827740" data-d="13108">འདུན་མ་ལེགས་པའི་རྩེ། (32) །ཆོས་དང་རིང་གྱུར་ཉེས་པ་རྣམ་དྲུག་ནི། །དོན་ཆེན་མི་སྒྲུབ་འཆི་བ་མ་དྲན་ལས། །ཆེ་བཙན་བསྒྲུབ་པ་བསླུ་བར་མ་ཤེས་ལས། །གཉེན་བཤེས་བརྩེ་གདུང་འབྲལ་བར་མ་ཤེས་ལས། །འདོད་ཡོན་སྲེད་པ་ཉེས་མང་མ་ཤེས་ལས། །ནོར་རྫས་གསོག་འཇོག་འཇོག་པར་མ་ཤེས་ལས། །སྒོམ་སྒྲུབ་ལེ་ལོ་མི་རྟག་མ་ཤེས་ལས། །བྱུང་བའི་ཉེས་པ་འདི་ཀུན་སྤང་བར་མཛོད། དོན་ཆེན་མི་སྒྲུབ་གསུངས་དུས་</a><a data-m="1840848" data-d="5972">བྱང་ཆུབ་སེམས་དཔའ་ལམ་གྱི་གོ་འཕང་མི་སྒྲུབ་འཇིག་རྟེན་ཚེ་འདིའི་བྱ་བ་ཁོ་ན་ལ་གཡེང་འགྲོ་རྒྱུ་དེ། </a><a data-m="1846820" data-d="4849">རྒྱུ་སྐྱོན་གང་གིས་བྱུང་བ་ཡིན་ཟེར་ན། འཆི་བ་ཞེས་བྱ་བ་དེ་ནམ་འཆི་ཆ་མེད། </a><a data-m="1851669" data-d="5417">འཆི་རྐྱེན་ངེས་མེད་ཐོག་ལ་འབབ་རྒྱུ་ཡོད་པ་དེ་མ་ཤེས་པ་ཡིན་གསུངས། </a><a data-m="1857086" data-d="4137">ཐོབ་གོ་ས་མཐོན་པོ། བཙན་པོ་དབང་ཡོད། </a><a data-m="1861223" data-d="4928">ནོར་ལོངས་སྤྱོད་ཆེན་པོ། སྙན་གྲགས་ཆེན་པོ་སྒྲུབ་སྡོད་རྒྱུ་དེ་གང་རེད་ཟེར་ན། </a><a data-m="1866151" data-d="4431">འཇིག་རྟེན་ཆོས་བརྒྱད་ཀྱི་བྱ་བ་ཐམས་ཅད་སྒྱུ་མ་དང་རྨི་ལམ་ལྟ་བུས་རང་མགོ་སྐོར་ཏེ་</a><a data-m="1870582" data-d="3044">བསླུ་བ་མི་ཤེས་པ་དེ་སྐྱོན་ལས་བྱུང་བ་ཡིན། </a><a data-m="1873626" data-d="2769">ཕ་མ་དང་གཉེན་བཤེས་ལ་བརྩེ་གདུང་ཆེན་པོ་བྱས་ཏེ་</a><a data-m="1876395" data-d="4835">དེའི་དོན་དག་ལྟོ་གོས་ལ་སོགས་པ་འཚོལ་བའི་མི་ཚེ་ཞིག་བསྐྱལ་ཏེ། </a><a data-m="1881230" data-d="4309">དེ་ཁོ་ནའི་ངང་དུ་དམ་པའི་ཆོས་ཐག་རིང་པོ་རེད་འགྲོ་རྒྱུ་དེ་གང་རེད་ཟེར་ན། </a><a data-m="1885539" data-d="3633">བཟའ་ཚང་མི་རྟག་ཚོང་འདུས་མགྲོན་པོ་འདྲ། །ངན་ཤགས་འཐབ་མོ་མ་བྱེད་དིང་རི་བ། །</a><a data-m="1889172" data-d="3792">ཟེར་ཚོང་འདུས་ཀྱི་མགྲོན་པོ་བཞིན་དུ་བཟའ་ཚང་ཐམས་ཅད་</a><a data-m="1892964" data-d="5561">འཆི་བདག་གཤིན་རྗེས་སོ་སོ་ཁ་འབྲལ་འགྲོ་བ་མི་ཤེས་པའི་ལས་ཡིན། </a><a data-m="1898525" data-d="5252">གཟུགས་མཛེས་པ། སྒྲ་སྙན་པ། དྲི་ཞིམ་པ་ལ་སོགས་པ་འདོད་པའི་ཡོན་ཏན་ལས་ངོམས་པ་མེད་པ་</a><a data-m="1903777" data-d="3899">ཚྭ་ཆུ་བཞིན་དུ་ཡང་ནས་ཡང་དུ་སྲེད་འོང་རྒྱུ་འདི། </a><a data-m="1907676" data-d="2820">འདོད་པའི་ཡོན་ཏན་ལྔ་པོ་འདི་དག་ལ་ལོངས་སྤྱད་དེ་</a><a data-m="1910496" data-d="4871">འཁྲུལ་པ་ཉེས་པ་མང་པོ་དེ་སྔ་བྱས་བཞག་པ་དེ་ངོ་མ་ཤེས་པའི་ལན་པ་ཡིན། </a><a data-m="1915367" data-d="3000">ནོར་དང་ལོངས་སྤྱོད་ཐམས་ཅད་ཕུགས་ནོར་ཚུལ་དུ་བཞག་སྟེ་</a><a data-m="1918367" data-d="3215">ལག་པ་དམ་པོས་གསོག་འཇོག་བྱས་འགྲོ་བ་དེ། གང་རེད་ཟེར་ན། </a><a data-m="1921582" data-d="4662">འཆི་བ་ཐོག་ཏུ་འབབ་པའི་ཚེ་ན་ནོར་དང་ལོངས་སྤྱོད་ལ་སོགས་པ་ལྟ་ཅི་སྟེ། </a><a data-m="1926244" data-d="4266">རང་གི་ལུས་ཀྱང་ཤུལ་དུ་བོར་ཏེ་བཞག་དགོས་ན། </a><a data-m="1930510" data-d="3382">ཤུལ་དུ་འཇོག་འགྲོ་བ་མ་ཤེས་དུས་ཁུར་རྒྱུ་ཡོད་པ་འདྲ་བྱས་ནས་</a><a data-m="1933892" data-d="4978">གསོག་འཇོག་འཇོག་པའི་ལས། སྒོམ་སྒྲུབ་སྒྲུབ་པ་ཐམས་ཅད་ལ་གྲུབ་རྟགས་མ་ཐོན། </a><a data-m="1938870" data-d="4540">ད་ལོ་མིན་སང་གནངས་ཡིན། སང་གནངས་མིན་གནངས་གནངས་ཡིན་ཕྱི་བཤོལ་བྱས་བསྡད་དུས། </a><a data-m="1943410" data-d="3158">འདུས་བྱས་ཀྱི་ཆོས་ཐམས་ཅད་མི་རྟག་པས་མགོ་ལ་ཐོག་འབབ་པ་བཞིན་</a><a data-m="1946568" data-d="2410">ཉིན་ཞིག་རང་གི་སྟེང་ལ་འོང་དུས་</a><a data-m="1948978" data-d="3201">སྒོམ་སྒྲུབ་ཐམས་ཅད་ལེ་ལོས་དབང་དུ་ཤོར་བའི་ཉེས་པ་ཡོད་པ་</a><a data-m="1952179" data-d="4893">དེ་མ་ཤེས་པ་ཡིན་པས་ན་དེ་བྱུང་བའི་ཉེས་པ་འདི་ཀུན་སྤང་བར་མཛོད། </a><a data-m="1957072" data-d="5014">(33)  རང་རྒྱུད་ཆོས་དང་འདྲེས་པའི་ཆོས་དྲུག་ནི། །ཞེན་པ་རང་ལོག་རོ་གོས་གཡང་སྐྱུར་འདྲ། །</a><a data-m="1962086" data-d="3604">སྙིང་རྗེས་རྒྱུད་བརླན་བུ་གཅིག་མ་དང་འདྲ། །ཡོན་ཏན་ཤུགས་སྐྱེས་དབྱར་ཀའི་ས་གཞི་འདྲ། །</a><a data-m="1965690" data-d="4108">བརྩོན་པ་རྒྱུན་རིང་རལ་གྲིའི་འཁོར་ལོ་འདྲ། །འཁྲུལ་སྣང་རང་གྲོལ་སྦྲུལ་གྱི་མདུད་པ་འདྲ། །</a><a data-m="1969798" data-d="3979">གནས་ལུགས་ངང་ཕྱིན་དེད་དཔོན་ཡུལ་སླེབས་འདྲ། །དེ་འདྲའི་ཚད་ལྡན་སྐྱེས་མཆོག་གོང་མ་ལགས། །</a><a data-m="1973777" data-d="3827">རང་རྒྱུད་ཆོས་དང་འདྲེས་པར་བྱེད་པའི་མན་ངག་རྣམ་པ་དྲུག་ཡོད། </a><a data-m="1977604" data-d="4504">གང་རེད་ཟེར་ན། འཁོར་བ་དང་ངན་སོང་སྡུག་བསྔལ་མཁྲིས་ནད་ཅན་ལ་</a><a data-m="1982108" data-d="5525">བཙོ་ཟན་བྱིན་པ་ལྟ་བུ་ཞེན་པ་རང་ཤུགས་ཀྱིས་ལོག་སྟེ་གཏན་ནས་སྒྲུབ་མི་ལོན་པ། </a><a data-m="1987633" data-d="4841">དཔེར་ན་དུར་ཁྲོད་ཀྱི་ནང་དུ་རོའི་གོས་ཡོད་ན་དེ་གྱོན་འདོད་ཡོད་མི་གཅིག་ཀྱང་ཡོད་རྒྱུ་མ་རེད། </a><a data-m="1992474" data-d="4705">དཔེ་དེ་ལྟ་བུ་བྱས་ནས་ཞེན་པ་ལོག་སོང་ན་ཆོས་སྒྲུབ་པའི་གཞི་ཚུགས་འགྲོ་ལེ་ཡིན། </a><a data-m="1997179" data-d="4799">དུས་དང་རྣམ་པ་ཀུན་ཏུ་སེམས་ཅན་ཐམས་ཅད་ལ་སྙིང་རྗེ་ཆེན་པོ་</a><a data-m="2001978" data-d="2309">རྒྱུན་མི་ཆད་པ་རྒྱུད་ལ་ཡོད་པར་གྱུར་པ། </a><a data-m="2004287" data-d="5094">དཔེར་ན་མ་གཅིག་ལ་བུ་གཅིག་ཡོད་ན་བུ་དེ་དང་མ་གཉིས་འབྲལ་སོང་ན་</a><a data-m="2009381" data-d="2660">མ་དེས་བུ་དེ་གཏན་ནས་སེམས་ལ་བོར་རྒྱུ་མ་རེད། </a><a data-m="2012041" data-d="4706">དཔེ་དེ་ལྟ་བུ་སེམས་ཅན་ཐམས་ཅད་སེམས་ལས་མ་བོར་བ་སྙིང་རྗེའི་རྒྱུད་ཡང་དག་པ་</a><a data-m="2016747" data-d="2992">སྙིང་རྗེ་ཞིག་རྒྱུད་ལ་སྐྱེ་སྐྱེ་ཁ་དགོས་གསུངས། </a><a data-m="2019739" data-d="2706">སྤངས་དང་རྟོགས་པའི་ཡོན་ཏན་མ་ལུས་པ་ཐམས་ཅད་</a><a data-m="2022445" data-d="5890">ཆོས་པ་རབ་ཞག་སྐྱེད་ཀྱི་སྒོ་ནས་རང་གི་རྒྱུད་ལ་བརྩོན་འགྲུས་ཕུན་སུམ་ཚོགས་པ་ཞིག་གིས་ཡང་ནས་ཡང་དུ་སྐྱེ་དགོས། </a><a data-m="2028335" data-d="2563">དེ་སྐྱེས་ཐུབ་ནས་བཟུང་སྟེ། དཔེར་ན་དབྱར་ཁ་ལ་</a><a data-m="2030898" data-d="3916">ས་གཞི་རློན་དྲོད་ཤར་འོང་ནས་བཟུང་སྟེ་</a><a data-m="2034814" data-d="3790">ཤིང་དང་བྲག་གི་གསེབ་ནས་ཀྱང་རྩི་ཤིང་ནགས་ཚལ་ཐམས་ཅད་ཚུར་འབུར་འོང་རྒྱུ་རེད་དུས། </a><a data-m="2038604" data-d="4126">དཔེ་དེ་ལྟ་བུ་སྒོ་ལུས་ངག་ཡིད་གསུམ་ཡོན་ཏན་ཆེ་ཤེས་ཆུང་ཤེས་བྱེད་པ་</a><a data-m="2042730" data-d="2345">དབྱར་ཀའི་ས་གཞི་ལྟ་བུ་དགོས། </a><a data-m="2045075" data-d="3209">དུས་རྒྱུན་ཆད་མེད་པ་ཞིག་གིས་དམ་པའི་ཆོས་ལ་བརྩོན་པ་མ་གཏོགས། </a><a data-m="2048284" data-d="2598">ཉིན་གཅིག་བརྩོན་འགྲུས་ཡོད། ཉིན་གཅིག་མེད། </a><a data-m="2050882" data-d="2890">དེ་ལྟ་བུ་མ་གྱུར་པ་བརྩོན་པ་རྒྱུན་རིང་པོ་བྱེད་དགོས། </a><a data-m="2053772" data-d="4261">རལ་གྲིའི་འཁོར་ལོ་བསྐོར་བཞག་དུས་བར་གཏན་ནས་མེད་པའི་འཁོར་ལོ་བསྐོར་དུས། </a><a data-m="2058033" data-d="3722">ཤིང་ཐམས་ཅད་ཐོགས་མེད་དུ་བཅད་ནུས་པ་དེ་འདྲ་བ་ཡིན། </a><a data-m="2061755" data-d="2638">དེ་ལྟ་བུ་བརྩོན་འགྲུས་ཡག་པོ་ཞིག་བྱེད་ཐུབ་ནས་བཟུང་</a><a data-m="2064393" data-d="2665">འཇིག་རྟེན་འཁོར་བའི་གཟུང་འཛིན་གྱི་འཁྲུལ་སྣང་ཐམས་ཅད་</a><a data-m="2067058" data-d="3411">གཉེན་པོ་གཞན་བསྟེན་མི་དགོས་པ་རང་ཤུགས་ཀྱིས་གྲོལ་འགྲོ། </a><a data-m="2070469" data-d="2371">དཔེར་ན་སྦྲུལ་གྱི་གཟུགས་པོ་དེ་མདུད་པ་བརྒྱག་བཞག་ན་</a><a data-m="2072840" data-d="4949">ཡན་ལག་མཉེན་པོ་ཡིན་པ་དེས་གཞན་གྱིས་བཀྲོལ་མི་དགོས་པ་རང་གིས་བཤིག་ཐུབ་རྒྱུ་རེད་དུས། </a><a data-m="2077789" data-d="3345">དཔེ་དེ་ལྟ་བུ་འཁྲུལ་སྣང་ཐམས་ཅད་རང་གྲོལ་དུ་འགྲོ་བ་ཡིན། </a><a data-m="2081134" data-d="4907">འཁྲུལ་སྣང་རང་གྲོལ་དུ་སོང་ནས་གནས་ལུགས་ཀྱི་ལྟ་བའི་ངང་དུ་ཕྱིན་སོང་ན། </a><a data-m="2086041" data-d="3521">ཉམས་དང་རྟོགས་པ་བདེ་བའི་གཏན་ས་ཟིན་འགྲོ་རེད། </a><a data-m="2089562" data-d="3530">དཔེར་ན་ནོར་བུ་ལེན་པའི་དེད་དཔོན་དེ་ཉིད་ནོར་བུ་ལོན་ཏེ་</a><a data-m="2093092" data-d="4227">རང་གི་ཡུལ་དུ་སླེབས་ནས་བློ་བདེ་པོ་སྐྱིད་པོ་བྱས་བསྡད་ཡོད་པ་དེ་འདྲ་བ་ཡིན། </a><a data-m="2097319" data-d="2647">དེ་འདྲ་བ་བརྟེན་ཆོས་པ་ཚད་དང་ལྡན་པ་དང༌། </a><a data-m="2099966" data-d="3143">དེའི་ཡོན་ཏན་ཡོད་པ་འདི་ནི་སྐྱེས་བུ་དམ་པ་གོང་མ་རྣམས་ཀྱི་</a><a data-m="2103109" data-d="2462">རྣམ་ཐར་ཡིན་པས་དེ་ལྟར་བརྩོན་པར་མཛོད་ཅིག</a><a data-m="2105571" data-d="4101">(34) །ཆོས་དང་མི་མཐུན་འཁྲུལ་པའི་ཆོས་དྲུག་ནི། །འཁོར་བར་ཞེན་པའི་བློ་ནི་འབྲལ་རེ་དཀའ། །</a><a data-m="2109672" data-d="4311">ས་ཟིན་མེད་པའི་རིག་པ་བསླུ་རེ་སླ། །ཚོགས་དྲུག་ཡུལ་གྱི་འཁྲུལ་བ་འབྲིད་རེ་མཁས། །</a><a data-m="2113991" data-d="5882">དོན་མེད་འཁོར་བའི་བྱ་བ་འཕྲོ་རེ་གཤིན། །ཉིན་མཚན་གཉིས་ཀྱིས་ཚེ་འཛད་འགྲོ་རེ་མགྱོགས། །</a><a data-m="2119873" data-d="3891">དོན་ཆུང་མི་ཚེ་སྐྱེལ་བ་གྲངས་རེ་མང༌། །འདི་དག་བསམ་ནས་དམ་པའི་ཆོས་མཛོད་ཀྱེ། །</a><a data-m="2123764" data-d="3815">ཟེར་བ་དམ་པའི་ཆོས་དང་མི་མཐུན་པ་ཆོས་དང་རྒྱབ་འགལ་བར་བྱེད་པ་</a><a data-m="2127579" data-d="1857">འཇིག་རྟེན་འཁྲུལ་པའི་ཆོས་དྲུག་ཡོད། </a><a data-m="2129436" data-d="6143">གང་རེད་ཟེར་ན། ཁམས་གསུམ་འཁོར་བ་ལ་དུས་རྟག་ཏུ་ལྟོ་གོས་ཟས་བཟང་ངན་གྱི་རྐྱེན་ཐམས་ཅད་ལ་</a><a data-m="2135579" data-d="3395">ཞེན་ཆགས་ཡོད་པའི་བློ། ད་ལྟ་རོ་གོས་གཡང་ལ་སྐྱུར་བ་འདྲ་ཞིག་བྱེད་དགོས་ན་</a><a data-m="2138974" data-d="4832">ཤིན་ཏུ་དཀའ་མོ་ཅན་ཞིག་ངེས་འབྱུང་རྣམ་པར་དག་པ་ཞིག་རྒྱུད་ལ་མ་སྐྱེས་བར་དུ་མེད། </a><a data-m="2143806" data-d="4227">ཆོས་པའི་གཟུགས་བརྙན་ཐམས་ཅད་ཀྱང་འཁོར་བ་འབའ་ཞིག་སྒྲུབ་པའི་རང་བཞིན་དུ་ཡིན། </a><a data-m="2148033" data-d="3361">འཇིག་རྟེན་གྱི་བྱ་བ་ཐམས་ཅད་སྒྲུབ་བསྡད་ན། </a><a data-m="2151394" data-d="2210">བྱ་བྱེད་བྱིས་པའི་རྩེ་མོ་འདྲ། །ཟེར་མཁན་དེ་རེད་དུས། </a><a data-m="2153604" data-d="2925">གཅིག་ཟིན་ནའང་གཅིག་སླེབས། གཅིག་ཟིན་ནའང་གཅིག་སླེབས་དུས་</a><a data-m="2156529" data-d="2033">དེས་རིག་པ་དེ་ཉིད་བསླུ་འགྲོ་རེད། </a><a data-m="2158562" data-d="5723">བསླུ་སླ་མོ་ཞིག་ཡིན་སོང་དུས། བསླུ་མི་བསླུ་བ་མིན། </a><a data-m="2164285" data-d="2487">མིག་གི་གཟུགས་ལ་སོགས་པའི་ཚོགས་དྲུག་གི་སྣང་བ་</a><a data-m="2166772" data-d="3463">ཡུལ་གྱི་སྣང་བ་འདི་དག་ཐམས་ཅད་ལ་གཉེན་པོ་བསྟེན་ནའང༌། </a><a data-m="2170235" data-d="5058">དྲན་པ་ཤེས་བཞིན་གྱིས་བཟུང་མི་ཐུབ་པ་ཁོ་རང་གི་ཡུལ་གྱི་སྟེང་དུ་</a><a data-m="2175293" data-d="4244">ཆགས་སྡང་མང་པོ་ཡིས་སྣང་བ་འབྲིད་དེ་མགོ་གཡོག་མཁས་པ་ཅན་ཞིག་ཡིན། </a><a data-m="2179537" data-d="4395">དོན་མེད་ཁམས་གསུམ་འཁོར་བའི་བྱ་བ་འདི་ཐམས་ཅད་</a><a data-m="2183932" data-d="4555">གྲུབ་རྒྱུ་མེད་ནའང་བག་ཆགས་ངན་གོམས་ཀྱིས་བསླུ་བྲིད་ངན་ལང་སོང་སྟེ། </a><a data-m="2188487" data-d="2109">ཕར་བཞག་དགོས་བསམ་ནའང་བཞག་མི་ཐུབ་པ་</a><a data-m="2190596" data-d="5000">ཡང་ནས་ཡང་དུ་སྒྲུབ་སྟེ་འཕྲོ་སྔ་མ་བཅད་མི་ཐུབ་པ་དེ་འདྲ་ཡིན། </a><a data-m="2195596" data-d="4092">ཉིན་དང་མཚན་མོ་གཉིས་ཀྱི་སྒོ་ནས་ཕྱེ་ན་ཉི་མ་དང་མཚན་གཉིས། </a><a data-m="2199688" data-d="2631">དཔེར་ན་ལོ་གཅིག་ལ་ཞག་མ་གསུམ་བརྒྱ་དང་དྲུག་ཅུ་ཡོད་དུས་</a><a data-m="2202319" data-d="3504">ཚེ་དེ་ཚད་ཅིག་ཟད་འགྲོ་ཡི་ཡོད། </a><a data-m="2205823" data-d="2252">ཟད་འགྲོ་བའི་རྒྱུ་མཚན་དེ་མི་ཤེས། </a><a data-m="2208075" data-d="2731">འཆི་བ་ལ་ཐག་ཇེ་ཉེ་རེག་པ་ཤེས་ཀྱི་མེད། </a><a data-m="2210806" data-d="4454">དེ་ལྟ་བུ་ངང་ནས་དོན་ཆུང་རྣམ་གཡེང་གི་སྒོ་ནས་མི་ཚེ་སྐྱེལ་བ་མ་གཏོགས། </a><a data-m="2215260" data-d="2655">དོན་དང་ལྡན་པའི་ཆོས་ལོ་དང་ཟླ་བ་བསྟུན་མཁས་པ་</a><a data-m="2217915" data-d="3866">གྲངས་རེ་ཉུང་ཉུང་ཞིག་ཡིན་པས་ན། </a><a data-m="2221781" data-d="3218">འདི་དག་བསམ་ནས་དམ་པའི་ཆོས་ལ་རྩེ་གཅིག་ཏུ་བརྩོན། </a><a data-m="2224999" data-d="2563">སྐྱོན་དེ་དག་གི་དབང་དུ་མ་ཤོར་བར་མཛོད་ཅིག</a><a data-m="2227562" data-d="7042">(35)  །ཡང་དག་དོན་ལ་བསྐུལ་བའི་ཆོས་དྲུག་ནི། །སླུ་ངེས་ཆགས་སྡང་གཉིས་པོས་ནམ་སླུའམ། །</a><a data-m="2234604" data-d="4042">འབྲལ་ངེས་ལུས་སེམས་འདི་གཉིས་ནམ་འབྲལ་ལམ། །ཁྱེར་ངེས་འབྱུང་བཞིའི་གཡར་པོ་ནམ་ཁྱེར་རམ། །</a><a data-m="2238646" data-d="4765">ནུབ་ངེས་ཚེ་འདིའི་སྣང་བ་ནམ་ནུབ་བམ། །འཇོག་ངེས་སྒྱུ་མའི་ནོར་རྫས་ནམ་འཇོག་གམ། །</a><a data-m="2243411" data-d="5740">ཡོང་ངེས་འཆི་བདག་ཐོག་རྫིས་ནམ་ཡོང་ངམ། །སྙམ་དུ་སྙིང་ནས་ཉིན་མཚན་བསམ་པར་བྱ། །</a><a data-m="2249159" data-d="4454">ཞེས་པ་སྟེ། འཇིག་རྟེན་ཚེ་འདིའི་བྱ་བ་གཉེན་ལ་ཆགས། </a><a data-m="2253613" data-d="5075">དགྲ་ལ་སྡང་བ་གཉིས་པོ་དེས་དེ་སྔ་འཁོར་བ་ཐོག་མེད་ནས་ད་ལྟ་ཡན་ཆད་དུ་བསླུས་རེད། </a><a data-m="2258688" data-d="1563">ད་རུང་ཡང་བསླུ་འོང་ནས་བཟུང་སྟེ། </a><a data-m="2260251" data-d="5639">དེས་བསླུ་འོང་བསམ་སྟེ། དཔེར་ན་དཔོན་པོ་ཆེན་པོ་ཞིག་གིས་དགྲ་ལ་ཟོན་བྱེད་པ་ལྟ་བུ་ཞིག་དགོས། </a><a data-m="2265890" data-d="3614">རང་གི་ལུས་དང་སེམས་གཉིས་པོ་དེ་ད་ལྟ་ལྷན་ཅིག་ཏུ་ཚོགས་ཡོད་རེད། </a><a data-m="2269504" data-d="2428">དཔེར་ན་ཤིང་སྡོང་གི་རྩེ་ལ་བྱེའུ་ཞིག་ཡོད་ན་</a><a data-m="2271932" data-d="3538">བྱེའུ་དང་ཤིང་གཉིས་ནམ་འབྲལ་འགྲོ། འབྲལ་ལ་ཁད་ཡོད་རྒྱུ་རེད་དུས། </a><a data-m="2275470" data-d="2664">དཔེ་དེ་བཞིན་དུ་ལུས་དང་སེམས་གཉིས་པོ་འདི་</a><a data-m="2278134" data-d="1605">སོ་སོར་འབྱེ་ལ་ཁད་ཡོད་དུས༌། </a><a data-m="2279739" data-d="2311">དུས་རྟག་པར་ལུས་དང་སེམས་གཉིས་འབྲལ་གྱི་རེད། </a><a data-m="2282050" data-d="6294">དེ་མི་བྲལ་གོང་དམ་པའི་ཆོས་སྒྲུབ་དགོས་བསམ་པ་ཅན་ཞིག་བྱེད་དགོས། </a><a data-m="2288344" data-d="4059">དེ་ནས་ལུས་གདོས་བཅས་དེ་ཉིད་སྲ་བ་སའི་ཁམས་ཤ་དང་རུས་པ། </a><a data-m="2292403" data-d="3168">གཤེར་བ་ཆུའི་ཁམས་ཁྲག་དང་ཆུ་སེར་རེད། </a><a data-m="2295571" data-d="4201">དྲོད་མེའི་ཁམས། ཁ་དང་སྣའི་བུ་ག་ནས་རྒྱུ་བའི་དབུགས་རླུང་གི་ཁམས། </a><a data-m="2299781" data-d="3840">བུ་ག་ནང་གི་ཁམས་ཐམས་ཅད་འདི་འབྱུང་བའི་ལུས་པོ་འདི། </a><a data-m="2303621" data-d="1412">རང་ལ་རང་དབང་ཡོད་རྒྱུ་མ་རེད། </a><a data-m="2305033" data-d="1647">གཞན་ནས་གཡར་འོང་བ་ཡིན་དུས། </a><a data-m="2306680" data-d="2639">གཡར་བའི་ནོར་ཞིག་ཡོད་ན་དེ་བདག་པོས་ནམ་ཁུར་འགྲོ་འོང༌། </a><a data-m="2309319" data-d="2453">དེའི་ཚེ་རང་གིས་བེད་ཅི་ཚད་བྱེད་དགོས་རྒྱུ་རེད་དུས། </a><a data-m="2311772" data-d="6496">དཔེ་དེ་བཞིན་དུ་འབྱུང་བ་བཞི་པོའི་གཡར་པོ་དེ་</a><a data-m="2318268" data-d="2563">ཕར་ནམ་འཕྲོག་འགྲོ་འོང་ཤེས་པ་མེད་པའི་ཕྱིར་ན། </a><a data-m="2320831" data-d="6126">དུས་དང་རྣམ་པ་ཀུན་ཏུ་རང་ལོངས་སྤྱོད་འདི་གཡར་པོའི་རྫས་དང་འདྲ་བ་ཤེས་ཏེ། </a><a data-m="2326957" data-d="5311">དུས་རྟག་ཏུ་བདག་པོ་མི་བཟུང་བ་བེད་ཆོད་དགོས་པ་ཡིན། </a><a data-m="2332268" data-d="2110">འཇིག་རྟེན་ཨ་མ་ལས་སྐྱེས་ནས་བཟུང་སྟེ། </a><a data-m="2334378" data-d="1731">ཚེ་ནི་ཉི་མ་བཞིན་དུ་ཕར་ཕར་འགྲོ། །</a><a data-m="2336109" data-d="1874">འཆི་བདག་གྲིབ་སོ་བཞིན་དུ་ཚུར་ཚུར་འོང༌། །</a><a data-m="2337983" data-d="2487">ཟེར་མཁན་འདི་རེད། ནམ་ཞིག་འཆི་བ་འདི་འོང་ནས་</a><a data-m="2340470" data-d="3748">འཇིག་རྟེན་ཚེ་འདི་ད་ལྟ་ང་ཚོ་སྐྱིད་དགའ་ལོངས་སྤྱོད་ཀྱི་སྣང་བ་འདི་དོར་ནས་</a><a data-m="2344218" data-d="3613">ནུབ་འགྲོ་རྒྱུ་རེད་དུས། དེ་ནུབ་པ་ལ་དུས་ཚོད་འདི་སྟེང་དུ་ནུབ། </a><a data-m="2347831" data-d="3857">ལས་ཀ་འདི་ཚར་དུས་ནུབ་བསམ་རྒྱུ་གཏན་ནས་ངེས་པ་ཡོད་རྒྱུ་མ་རེད་དུས། </a><a data-m="2351688" data-d="2320">དེ་ནམ་ཞིག་ནུབ་འགྲོ་འོང༌། དེ་ནུབ་སོང་ན་</a><a data-m="2354008" data-d="2949">ཕན་པ་ཏིལ་འབྲུ་ཙམ་ཞིག་མིན་འདུག་བསམ་དགོས་པ་ཡིན། </a><a data-m="2356957" data-d="3110">དེ་ལྟ་བུ་འཆི་བདག་གིས་སྣང་བ་འདི་ནུབ་འོང་བའི་ཚེ་ན། </a><a data-m="2360067" data-d="5025">རང་ནོར་ལོངས་སྤྱོད། འབྱོར་བ་སྟོབས་འབྱོར། བདེ་སྐྱིད། ཁང་ཆེན། </a><a data-m="2365092" data-d="3168">གཉེན་ཚན་ལ་སོགས་པ་སྒྱུ་མའི་ནོར་རྫས་ཐམས་ཅད་</a><a data-m="2368260" data-d="3874">ད་སྔ་སྒྱུ་མ་འདི་སྒྱུ་མ་ཡིན་པ་མ་ཤེས་པར་བསགས་བསྡད་རེད། </a><a data-m="2372134" data-d="2941">འཆི་བ་ཐོག་ཏུ་འབབ་པའི་ཚེ་ན་དེ་ཐམས་ཅད་ཤུལ་དུ་སྐྱུར་ཏེ་</a><a data-m="2375079" data-d="2800">འགྲོ་དགོས་པས་ནོར་དང་ལོངས་སྤྱོད་ཡོད་ནའང་</a><a data-m="2377879" data-d="2675">དེ་ལ་ཆགས་ཞེན་མེད་པ། ང་འཆི་བདག་གིས་འདི་བཞག་སྟེ་</a><a data-m="2380554" data-d="2933">ནམ་འགྲོ་དགོས་འོང་བསམ་སྟེ་བག་ཡོད་པར་བྱེད་དགོས། </a></p>
</section></article>
</div>


<p id="mengag-dzo-3" style="font-size: 26pt; color: brown;">སྒྲ་གསུམ་པ།</p>         
<audio id="hyperplayer6" style="position:relative; width:97%" src="https://d3ctxlq1ktw2nl.cloudfront.net/staging/2024-11-11/391400879-44100-2-6239b7eb4a845.m4a" type="audio/m4a" controlsList="nodownload" controls></audio>

          <div id="hypertranscript6" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="12968">(84) ཉམས་སུ་ལེན་དུས་དགོས་པའི་ཆོས་དྲུག་ནི། །མྱུར་དུ་འཆི་ངེས་ཆོས་མིན་འདོར་དགོས་ཤིང༌། །བཏང་སྙོམས་འབྱུང་ཉེ་སྙོམས་ལས་མེད་པ་དགོས། །བརྩོན་འགྲུས་འཆོར་རྐྱེན་གཉེན་པོ་བསྟེན་དགོས་ཤིང༌། །དད་གུས་ལོག་སླ་གོ་འདྲིས་མ་ཁྱེར་དགོས། །འཁྲུལ་སྣང་བཅད་དཀའ་བདེན་མེད་ཤེས་དགོས་ཤིང༌། །ལོག་སྤྱོད་འགོ་སླ་མི་དང་མི་འགྲོགས་དགོས། །ཞེས་པ་སྟེ། </a><a data-m="12968" data-d="5357">གང་ཟག་དེ་ཆོས་ཉམས་སུ་ལེན་པའི་དུས་ལ་དེ་ལ་དགོས་པའི་གྲོགས་པོ་རྣམ་པ་དྲུག་ཡོད། </a><a data-m="18325" data-d="5181">དེ་གང་རེད་ཟེར་ན། རང་གཞན་ཐམས་ཅད་མྱུར་དུ་འཆི་བར་ངེས་བསམ་པའི་བསམ་པ་འདི་ཡོད་ན། </a><a data-m="23506" data-d="4574">དེ་ནས་འཆི་བ་མི་རྟག་པ་རྒྱུད་ལ་སྐྱེས་ཚར་ནས་བཟུང་སྟེ་ཆོས་མི་སྒྲུབ་པའི་ཐབས་ཡོད་རྒྱུ་མ་རེད་དུས། </a><a data-m="28080" data-d="2540">དེ་ཡང་ནས་ཡང་དུ་རྒྱུད་ལ་བསྐྱེད་པ་དང༌། </a><a data-m="30620" data-d="6313">ཆོས་དང་མི་མཐུན་པའི་བྱ་བ་ལུས་ངག་ཡིད་གསུམ་གྱི་ཅི་ཡོད་ན་དེ་དགྲ་བོ་ལྟར་དུ་གཅིག་ཏུ་འདོར་དགོས། </a><a data-m="36933" data-d="7400">དེ་ནས་རང་ཕྱོགས་ལ་ཆགས་པ་དང༌། གཞན་ཕྱོགས་ལ་སྡང་བ་མེད་པ་སྟེ། </a><a data-m="44333" data-d="5825">གཏི་མུག་ལུང་མ་བསྟན་བཏང་སྙོམས་འབྱུང་ཉེ་བ་ཡིན་པས་དགེ་བ་སྡིག་པ་གང་ཡང་མི་སྒྲུབ་</a><a data-m="50158" data-d="3144">རང་བཞིན་ཟ་ཉལ་བྱེད་དེ་ཕག་ཉལ་པ་ལྟ་བུ་ཞིག་ཡིན་ན། </a><a data-m="53302" data-d="3576">ཆོས་ཀྱི་ཡོན་ཏན་གང་ཡང་མི་སྐྱེ་བས་སྙོམས་ལས་དེ་ཉིད་སྤོང་བར་གྱིས། </a><a data-m="56878" data-d="5282">བརྩོན་འགྲུས་ཡང་དག་པ་ཞིག་རྒྱུད་ལ་ཡོད་པ་འདི་ཕ་བར་ཆད་བྱེད་པའི་རྐྱེན་འདི་གང་རེད་ཟེར་ན། </a><a data-m="62160" data-d="4866">རྣམ་གཡེང་དང་འདུ་འཛི་ལ་དགའ་རྒྱུ་དང་འཇིག་རྟེན་ཚེ་འདིའི་བྱ་བ་གླུ་གར་རོལ་མོ་ལ་དགའ་རྒྱུ་རེད། </a><a data-m="67026" data-d="4860">དེ་ལྟ་བུ་ཐམས་ཅད་བག་ཡོད་པ་བྱེད་དེ་མི་དགའ་བའི་གཉེན་པོ་བསྟེན་པ་དགོས། </a><a data-m="71886" data-d="3213">དད་པ་དང་གུས་པ་བླ་མ་དང་དཀོན་མཆོག་ལ་སྐྱེས་ནའང་</a><a data-m="75099" data-d="7155">རྐྱེན་གཞན་ཞིག་གིས་དད་ལོག་སྐྱེ་སླ་བ་ཡིན་པས་ན། དམ་པའི་ཆོས་གོ་བ་དེ་དག་ཐམས་ཅད་སེམས་ལ་འདྲིས་ཏེ། </a><a data-m="82254" data-d="5108">ཡང་ཆོས་མང་པོ་ཐོས་ནས་ག་ན་ཡིན་ན་དེ་མང་པོ་གསུངས་བསྡད་དུས་རྩ་བ་ཡོད་ས་མ་རེད་བསམ་པ་དང༌། </a><a data-m="87362" data-d="7922">བླ་མ་མང་པོ་བསྟེན་ནས་ཐམས་ཅད་ཅིག་སྐྱོན་མང་པོ་མཐོང་དད་གུས་མི་སྐྱེ་བ་དེ་ལྟ་བུ་མི་དགོས། </a><a data-m="95284" data-d="4284">འཇིག་རྟེན་འཁྲུལ་པའི་སྣང་བ་གཟུང་འཛིན་འདི་རྩད་ནས་བཅད་དཀའ་བ་ཡིན་པས་ན། </a><a data-m="99568" data-d="3991">བདེན་མེད་སྟོང་པ་ཉིད་ཀྱི་ལྟ་བ་ཡང་དག་པ་ཞིག་རྒྱུད་ལ་སྐྱེ་དགོས། </a><a data-m="103559" data-d="4384">སྡིག་པའི་གྲོགས་པོ་དང་ལྷན་དུ་བསྡད་ན་དེས་སྲོག་གཅོད་པ་དང༌། </a><a data-m="107943" data-d="2810">རྣམ་གཡེང་འདུ་འཛི་བྱས་པ་དང༌། ཆང་དང་བུད་མེད་ལ་སོགས་པ་</a><a data-m="110753" data-d="2345">ལོག་པའི་སྤྱོད་པ་རྒྱུད་ལ་འགོ་པ་ཡིན་པས་ན་</a><a data-m="113098" data-d="11112">སྡིག་པ་བྱེད་པའི་མི་དང་ལྷན་ཅིག་ཏུ་མི་འགྲོགས་དེ་ལྟ་བུ་དགོས་པ་ཡིན། </a><a data-m="124210" data-d="4037">(85) ནང་པའི་ཁོངས་ཆུད་སྐྱབས་འགྲོ་རྣམ་དྲུག་ནི། །སངས་རྒྱས་སྐུ་གསུམ་བསྒྲུབ་བྱར་སྐྱབས་འགྲོ་ཞིང༌། ། </a><a data-m="128247" data-d="3871">ཐེག་གསུམ་ཆོས་ལ་ལམ་དུ་སྐྱབས་སུ་འགྲོ། །ཉན་རང་བྱང་སེམས་གྲོགས་སུ་སྐྱབས་འགྲོ་ཞིང༌། ། </a><a data-m="132118" data-d="4073">མཁས་གྲུབ་བླ་མ་བསྟེན་པར་སྐྱབས་སུ་འགྲོ། །ཡི་དམ་ལྷ་ཚོགས་དངོས་གྲུབ་སྐྱབས་འགྲོ་ཞིང༌། ། </a><a data-m="136191" data-d="3688">ཡེ་ཤེས་མཁའ་འགྲོ་བྱིན་རླབས་སྐྱབས་འགྲོ་བ། །འདི་དག་དང་པོ་སྔོན་འགྲོའི་ཆོས་ལ་གཅེས། ། </a><a data-m="139879" data-d="6502">ཞེས་པ་ནང་པ་སངས་རྒྱས་པའི་ཁོངས་སུ་ཆུད་པ་འགྱུར་བའི་སྐྱབས་འགྲོ་རྣམ་པ་དྲུག་ཡོད། </a><a data-m="146381" data-d="2180">སྐྱབས་འགྲོ་རྣམ་པ་དྲུག་གང་ཡིན་ཟེར་ན། </a><a data-m="148561" data-d="2988">སྐྱབས་ཐམས་ཅད་ཀྱི་མཐར་ཐུག་འདི་སངས་རྒྱས་སྐུ་གསུམ་རེད། </a><a data-m="151549" data-d="2727">སངས་རྒྱས་ཆོས་སྐུ་ཟེར་ན་སངས་རྒྱས་ཀྱི་ཐུགས་རེད། </a><a data-m="154276" data-d="3802">ལོངས་སྐུ་ཟེར་ན་སངས་རྒྱས་ཀྱི་ཐུགས་སྟོབས་བཅུ། མི་འཇིགས་པ་བཞི། </a><a data-m="158078" data-d="4615">མ་འདྲེས་པ་བཅོ་བརྒྱད། མཚན་བཟང་པོ་སུམ་ཅུ་རྩ་གཉིས། དཔེ་བྱད་བཟང་པོས་བརྒྱན་པ་དེ་རེད། </a><a data-m="162693" data-d="3757">སྤྲུལ་པའི་སྐུ་ཡིན་ན་སེམས་ཅན་ཐམས་ཅད་ལ་ཕན་པ་དང་བདེ་བ་ཡོད་རྒྱུ་རེད་དུས། </a><a data-m="166450" data-d="3184">དེ་སངས་རྒྱས་སྐུ་གསུམ་གྱི་གོ་འཕང་དེ་སྒྲུབ་ཤེས་ན་</a><a data-m="169634" data-d="2994">རང་སེམས་བདེ་གཤེགས་སྙིང་པོ་དེའི་ནང་དུ་ཚང་གི་རེད། </a><a data-m="172628" data-d="3058">ཚང་ནའང་ད་ལྟ་བདེ་གཤེགས་སྙིང་པོ་སྒྲིབ་པས་བསྒྲིབས་ཡོད་དུས་</a><a data-m="175686" data-d="3561">སངས་རྒྱས་སྐུ་གསུམ་ལ་སྐྱབས་འཚོལ་ན། སངས་རྒྱས་ཀྱི་བྱིན་རླབས་ཀྱིས་</a><a data-m="179247" data-d="4166">རང་གནས་ལུགས་རྡོ་རྗེ་སྐྱབས་འགྲོ་རང་ལ་ཡོད་པ་ངོ་ཤེས་པ་ཡིན་པས་ན་</a><a data-m="183413" data-d="2756">དེ་སངས་རྒྱས་སྐུ་གསུམ་དེ་བསྒྲུབ་བྱ་མཐར་ཐུག །</a><a data-m="186169" data-d="3956">དཔེར་ན་འདི་ནས་རྒྱ་གར་ལྟ་བུ་ཞིག་འགྲོ་དགོས་ན། ལུང་པ་ག་ན་འགྲོ་དགོས་ན་</a><a data-m="190125" data-d="2465">དེའི་དམིགས་ཡུལ་ཞིག་ཡོད་རྒྱུ་རེད་དུས། དཔེ་དེ་བཞིན་དུ་</a><a data-m="192590" data-d="4483">དམ་པའི་ཆོས་ལ་བརྩོན་པར་གྱུར་པ་འདི་སངས་རྒྱས་སྐུ་གསུམ་གྱི་གོ་འཕང་ཡིན་པ་ཤེས་ཏེ་</a><a data-m="197073" data-d="6007">དེ་ལ་གུས་པ་བྱེད་དགོས། ཉན་ཐོས་རང་རྒྱལ་བྱང་ཆུབ་སེམས་དཔའི་ཐེག་པ་གསུམ་པོ་འདིའི་ལམ་ལ་མ་བརྩོན་ནས་</a><a data-m="203080" data-d="2242">སངས་རྒྱས་གོ་འཕང་དེ་འཐོབ་ཤེས་རྒྱུ་མ་རེད། </a><a data-m="205322" data-d="5203">དཔེར་ན་འགྲོ་ས་ལམ་ག་ལྟ་བུ་འགྲོ་བའི་ཆོས་ལུང་གི་ཆོས་སྡེ་སྣོད་གསུམ་དང། </a><a data-m="210525" data-d="3318">རྟོགས་པའི་ཆོས་བསླབ་པ་གསུམ་ལ་དུས་རྟག་ཏུ་ཐོས་བསམ་སྒོམ་གསུམ་གྱིས་</a><a data-m="213843" data-d="2186">རྒྱུད་ལ་སྦྱོར་ཏེ་ཉམས་སུ་ལེན་དགོས། </a><a data-m="216029" data-d="4704">ལམ་ཐག་རིང་པོ་འགྲོ་བར་འགྱུར་བ་དེ་ལ་སྐྱེལ་མ་དང་རོགས་རམ་ཡག་པོ་མེད་ན་</a><a data-m="220733" data-d="5155">དགྲ་དང་རྐུན་མ་འབྱུང་བཞིའི་གནོད་འཚེ་འོང་རྒྱུ་རེད་དུས། </a><a data-m="225888" data-d="4385">དེ་ཕྱིར་ན་ཐེག་དམན་ཉན་རང་གི་དགེ་འདུན། ཐེག་ཆེན་བྱང་ཆུབ་སེམས་དཔའི་དགེ་འདུན་ཐམས་ཅད་</a><a data-m="230273" data-d="3342">ཐར་པ་སྒྲུབ་པའི་གྲོགས་ནང་གི་སྤུན་མཆེད་ལྟ་བུ་ཡིན་པས་ན། </a><a data-m="233615" data-d="3359">དེ་ལ་བརྩེ་གདུང་རྒྱུན་མི་ཆད་པས་སྐྱབས་སུ་འགྲོ་བ་འདི་</a><a data-m="236974" data-d="3854">དཀོན་མཆོག་གསུམ་པོ་ལ་སྐྱབས་སུ་འགྲོ་བའི་མན་ངག་ཐུན་མོང་མ་ཡིན་པ་དེ་</a><a data-m="240828" data-d="4649">སུས་བསྟན་གྱི་རེད་ཟེར་ན། མཁས་གྲུབ་གཉིས་ལྡན་པའི་བླ་མ་ཞིག་བསྟེན་ན། </a><a data-m="245477" data-d="4040">དེས་སྐྱབས་འགྲོའི་གདམས་ངག་འདི་བསྟན། བླ་མའི་ཡོན་ཏན་འདི་རང་ལ་འགོ་འོང་རེད། </a><a data-m="249517" data-d="2858">དེ་ཕྱིར་ན་དེ་ལ་བསྟེན་ཏེ་བླ་མ་ལ་སྐྱབས་སུ་འགྲོ་དགོས། </a><a data-m="252375" data-d="3318">བླ་མ་འདི་སྤྲུལ་པའི་སྐུའི་རྣམ་པ་བཞུགས་ཡོད་རེད་དེ། </a><a data-m="255693" data-d="4733">བླ་མ་དེས་དབང་སྐུར་འོང་དུས་ཡི་དམ་ཞི་ཁྲོ་རབ་འབྱམས་ཀྱི་སྐུར་བཞེངས་ཏེ་དབང་སྐུར་གྱི་རེད། </a><a data-m="260426" data-d="4541">དེ་ལྟ་བུ་ཡི་དམ་དེ་ལ་བསྟེན་ཏེ་མཆོག་དང་ཐུན་མོང་གི་དངོས་གྲུབ་བསྒྲུབ་པར་བྱ་བའི་ཕྱིར་དུ་</a><a data-m="264967" data-d="2736">བསྙེན་པ་དང་སྒྲུབ་པའི་སྒོ་ནས་ཡི་དམ་ལ་སྐྱབས་སུ་འགྲོ། </a><a data-m="267703" data-d="4137">གསང་སྔགས་རྡོ་རྗེ་ཐེག་པའི་ས་ལམ་གྱི་ཡོན་ཏན་རྒྱུད་ལ་སྐྱེ་དགོས་ན་</a><a data-m="271840" data-d="2846">གྲོགས་དཔའ་བོ་དང་མཁའ་འགྲོ་མེད་ན་སྐྱེ་ཐུབ་ཀྱི་མ་རེད། </a><a data-m="274686" data-d="4624">ཡེ་ཤེས་ཀྱི་མཁའ་འགྲོའི་ཚོགས་ཐམས་ཅད་ཤེས་ན་བྱིན་རླབས་དང་ཕྲིན་ལས་མྱུར་དུ་ཡོད་རྒྱུ་རེད་བསམ་སྟེ་</a><a data-m="279310" data-d="6275">སྐྱབས་སུ་འགྲོ་བར་བྱེད་ན། འདི་དག་དང་པོའི་སྔོན་འགྲོ་ཟེར། </a><a data-m="285585" data-d="4102">སྔོན་འགྲོ་ཐམས་ཅད་ཀྱི་ཐོག་མ་ཡིན། ནང་པ་སངས་རྒྱས་པའི་སྒོ་ལ་འཇུག་པ་ལ་</a><a data-m="289687" data-d="4283">སྐྱབས་འགྲོ་མཚན་ཉིད་པ་ཞིག་མ་ཤེས་ན་ནང་པ་སངས་རྒྱས་པའི་གྲལ་དུ་ཚུད་རྒྱུ་མ་རེད་དུས། </a><a data-m="293970" data-d="4568">དང་པོའི་དུས་སུ་སྔོན་འགྲོའི་ཆོས་འདི་ལྟ་བུ་རྒྱུད་ལ་སྐྱེ་དགོས་པ་ཡིན། </a><a data-m="298538" data-d="3701">སྐྱབས་སུ་འགྲོ་བ་རྒྱུད་ལ་བརྟན་པར་བྱེད་པའི་ཐབས་ལ་དད་པ་ཡོད་དགོས་རེད། </a><a data-m="302239" data-d="5212">(86) དད་ཅན་རྣམས་ཀྱི་ངོ་ཤེས་རྣམ་དྲུག་ནི། །འགྲོ་ངོ་ཤེས་པས་རང་དོན་ཆོས་སུ་ཆུག །</a><a data-m="307451" data-d="4430">འབོར་ངོ་ཤེས་པས་འཁྲུལ་སྣང་ཞེན་ཆགས་སྐྱུངས། །ཉན་ངོ་ཤེས་པས་བླ་མའི་གདམས་ངག་ཉོན། ། </a><a data-m="311881" data-d="3703">སྤོང་ངོ་ཤེས་པས་སྒོ་གསུམ་སྡིག་པ་སྤོངས། །སྤྱོད་ངོ་ཤེས་པས་ཟབ་དོན་ཆོས་ལ་སྤྱོད། ། </a><a data-m="315584" data-d="4317">ལྟ་ངོ་ཤེས་པས་སེམས་ཉིད་དོན་ལ་ལྟོས། །དེ་ལྟར་བྱས་ན་ཡང་དག་དོན་ལ་ཉེ། ། </a><a data-m="319901" data-d="3049">གསུངས་དུས། ད་དེ་དཀོན་མཆོག་གསུམ་པོ་སྐྱབས་སུ་འགྲོ་བའི་</a><a data-m="322950" data-d="3673">ཡིད་ཆེས་ཀྱི་དད་པ་སྙིང་ཐག་པ་ཅན་ཞིག་ཡོད་ན། </a><a data-m="326623" data-d="4646">དེས་སྐྱོན་དང་ཡོན་ཏན་ངོ་ཤེས་རྒྱུ་རྣམ་པ་དྲུག་ཡོད། གང་རེད་ཟེར་ན། </a><a data-m="331269" data-d="7503">རང་གཞན་སེམས་ཅན་ཐམས་ཅད་སྐྱེས་ནས་བཟུང་ཁམས་གསུམ་འཁོར་བ་མཐའ་མེད་དུ་འགྲོ་བ་དང༌། </a><a data-m="338772" data-d="2304">འཆི་བའི་དབང་དུ་འགྲོ་ངེས་པ་ཤེས་པ་ཡིན། </a><a data-m="341076" data-d="3242">ད་ལྟ་ལུས་ལ་ན་ཚ་སེམས་ལ་སྡུག་བསྔལ་མེད་པའི་སྐབས་སུ་</a><a data-m="344318" data-d="3634">རང་དོན་དུ་དམ་པའི་ཆོས་ཇི་ལྟར་ནུས་པ་ཞིག་བསྒྲུབ་དགོས་པ་ཡིན། </a><a data-m="347952" data-d="5901">ཚེ་འདིའི་བདེ་སྐྱིད་ལོངས་སྤྱོད་ནོར་དང་འབྱོར་པ་གཉེན་གྲོགས་སྤུན་ཟླ་ལ་སོགས་པ་ཇི་ལྟར་ཡོད་ན་ཡང་</a><a data-m="353853" data-d="3289">འཆི་བ་ཐོག་ཏུ་འབབ་པའི་ཚེ་ན། མར་གྱི་དཀྱིལ་ནས་སྤུ་བཏོན་པ་བཞིན་དུ་</a><a data-m="357142" data-d="2758">རང་གི་ལུས་ཀྱང་ཤུལ་དུ་བཞག་ནས་འགྲོ་དགོས་པ་</a><a data-m="359900" data-d="3153">འབོར་བཞག་རྒྱུ་མ་གཏོགས་རྟག་ཏུ་བརྟན་རྒྱུ་ཡོད་རྒྱུ་མ་རེད་དུས། </a><a data-m="363053" data-d="4287">འབོར་ངོ་ཤེས་པས་འཇིག་རྟེན་ཚེ་འདིའི་འཁྲུལ་སྣང་གི་ཞེན་ཆགས་ཐམས་ཅད་</a><a data-m="367340" data-d="3086">མི་གཙང་བ་བཞིན་དུ་བསྐྱུང་སྟེ་འབོར་དགོས། </a><a data-m="370426" data-d="4054">དམ་པའི་ཆོས་ཚུལ་བཞིན་དུ་ཉན་ན་ཤོ་ལོ་ཀ་གཅིག་ཉན་ནའང་</a><a data-m="374480" data-d="3820">བླ་མས་གང་གསུངས་པ་ཐམས་ཅད་གདམས་ངག་མ་གཏོགས་གཏན་ནས་ཡོད་རྒྱུ་མ་རེད་དུས། </a><a data-m="378300" data-d="2582">ཉན་ནས་ཐར་པའི་ལམ་ངོ་ཤེས་པར་འགྱུར་བས་</a><a data-m="380882" data-d="3371">བླ་མའི་གདམས་ངག་རྩེ་གཅིག་ཏུ་ཉན་པར་བྱེད་དགོས་པ་ཡིན། </a><a data-m="384253" data-d="4794">ཉན་པ་དེའི་སྟེང་ནས་བླ་མའི་གདམས་ངག་འདི་ཉམས་སུ་ལེན་པར་འགྱུར་པ་དེ་ལ། </a><a data-m="389047" data-d="4110">སྒོ་ལུས་ངག་ཡིད་གསུམ་གྱི་འཁྲུལ་པའི་སྡིག་པ་དེ་ཕར་སྤང་བའི་ཐབས་རེད་དུས་</a><a data-m="393157" data-d="3055">དེ་སྤོང་ཐུབ་ཀྱང་ཐུབ་རྒྱུ་རེད། སྡིག་པ་ག་ཚོད་ཆེ་ནའང་</a><a data-m="396212" data-d="3801">འདུས་བྱས་ཀྱི་ཆོས་རེད་དུས་བཤིག་མི་ཐུབ་ཡོད་རྒྱུ་མ་རེད་དུས། </a><a data-m="400013" data-d="4907">དེ་ཕྱིར་ན་སྤོང་ངོ་ཤེས་པས་སྒོ་ལུས་ངག་ཡིད་གསུམ་གྱིས་སྡིག་པ་སྤྱད་པ་དེ་སྤོངས། </a><a data-m="404920" data-d="2700">ཆོས་ཚུལ་བཞིན་དུ་སྤྱོད་པར་འགྱུར་པ་དེ་ལ་</a><a data-m="407620" data-d="3493">དྲན་པ་དང་ཤེས་བཞིན་ཡང་དག་པ་དང་ལྡན་པའི་སྤྱོད་པ་དགོས་རྒྱུ་རེད་དུས་</a><a data-m="411113" data-d="5295">སྤྱོད་ངོ་ཤེས་པས། དེའི་ནང་ནས་ཀྱང་ཆོས་ཕུང་བརྒྱད་ཁྲི་བཞི་སྟོང་གི་མཐར་ཐུག་ཟབ་མོའི་དོན་ཡིན་པས་</a><a data-m="416408" data-d="3458">དེ་ལ་རྩེ་གཅིག་ཏུ་སྤྱོད་པར་བྱེད་དགོས། </a><a data-m="419866" data-d="5394">དེ་ནས་ཡིན་ལུགས་ཀྱི་ལྟ་བ་ངོ་ཤེས་པར་འགྱུར་བ་དེ་ལ་སེམས་ཉིད་མ་བཅོས་པའི་གནས་ལུགས་འདི་ངོ་ཤེས་འོང་ན། </a><a data-m="425260" data-d="4440">དེས་སེམས་མ་འཁྲུལ་པ་འདི་ཤེས་རྒྱུ་རེད་དུས་ལྟ་ངོ་ཤེས་པས་སེམས་ཉིད་ཀྱི་དོན་ལ་ལྟོས། </a><a data-m="429700" data-d="4221">དེ་ལྟར་བྱས་ན་ཡང་དག་པ་ཐར་པའི་ལམ་གྱི་དོན་ལ་ཤུགས་ཀྱིས་ཉེ་མི་འགྲོ་བའི་ཐབས་</a><a data-m="433921" data-d="2313">ཡོད་པ་མ་ཡིན་པས་དེ་ལྟར་བརྩོན། </a><a data-m="436234" data-d="5005">(87) སྐལ་བཟང་རྣམས་ཀྱི་གོམས་པའི་གནད་དྲུག་ནི། །གནས་ལུགས་བྱར་མེད་ཡིན་གྱིས་སྤྲོས་མེད་གནད། ། </a><a data-m="441239" data-d="4417">སྒོམ་པ་འོད་གསལ་ཡིན་གྱིས་ཡེང་མེད་གནད། །སྤྱོད་པ་སྒྱུ་མ་ཡིན་གྱིས་བདེན་མེད་གནད། ། </a><a data-m="445656" data-d="6425">འབྲས་བུ་ལྷུན་གྲུབ་ཡིན་གྱིས་རང་ཆས་གནད། །རྐྱེན་ངན་རང་གྲོལ་ཡིན་གྱིས་འཛིན་མེད་གནད། ། </a><a data-m="452081" data-d="4067">བདེ་སྡུག་རང་སེམས་ཡིན་གྱིས་རྩལ་སྦྱོང་གནད། །དེ་དང་ལྡན་ན་མ་བྱས་དོན་ཀུན་འགྲུབ། ། </a><a data-m="456148" data-d="3258">ཅེས་པ་སྟེ། ད་དེ་ལྟ་བུ་བླ་མ་དགེ་བའི་བཤེས་གཉེན་བསྟེན། </a><a data-m="459406" data-d="6600">ཆོས་ལ་བརྩོན་པའི་སྐལ་བ་བཟང་པོ་རྣམས་རྒྱུད་ལ་གོམས་འོང་ན་</a><a data-m="466006" data-d="3262">ཆོས་ཀྱི་གནད་ངོ་ཤེས་དགོས། གང་ཡིན་ཟེར་ན། </a><a data-m="469268" data-d="5069">ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ཀྱི་ངོ་བོ་འདི་རྒྱུ་རྐྱེན་གྱིས་གསར་དུ་བྱེད་དགོས་མ་རེད། </a><a data-m="474337" data-d="3029">རང་ལ་ཡེ་ནས་དཔེར་ན་ཏིལ་གྱི་འབྲུ་བཞིན་དེ་ལ་</a><a data-m="477366" data-d="5553">སྣུམ་ཡོད་པ་ཁྱབ་ཡོད་རྒྱུ་རེད། དེ་ཕྱིར་ན་བྱ་བྱེད་ཙབ་ཙུབ་མི་གནང་བ་སྤྲོས་མེད་གཉུག་མའི་དོན་དེ་ལ་</a><a data-m="482919" data-d="4770">རྩེ་གཅིག་ཏུ་བཞག་དགོས་རྒྱུ་རེད། སྟོང་ཉིད་ཀྱི་དོན་མངོན་སུམ་དུ་རྟོགས་སོང་ན། </a><a data-m="487689" data-d="4598">དེ་ལ་གཏི་མུག་ལུང་མ་བསྟན་པ་དང༌། མུན་ནག་འཐོམ་མེ་བ་སྲིད་རྩེའི་ཏིང་ངེ་འཛིན་ལྟ་བུ་</a><a data-m="492287" data-d="2825">མ་རེད་པའི་སྒོམ་པ་འོད་གསལ་བ་ཡིན་གྱིས་ཕྱིར་ན། </a><a data-m="495112" data-d="3508">ཡེང་མེད་ཀྱི་དྲན་པ་ཡིས་གནས་ལུགས་བྱར་མེད་ཀྱི་ངོ་བོ་བལྟས་ན། </a><a data-m="498620" data-d="2736">འོད་གསལ་གྱི་རང་ངོ་ཤེས་ཏེ་ཟག་མེད་ཀྱི་ཆོས་ཐམས་ཅད་</a><a data-m="501356" data-d="2700">དེ་ལས་འབྱུང་རྒྱུ་རེད་དུས་དེ་ལྟ་བུ་གནད། </a><a data-m="504056" data-d="2825">ལུས་ངག་ཡིད་གསུམ་གྱིས་སྤྱོད་པ་བཟང་ངན་གང་བྱས་ན་</a><a data-m="506881" data-d="3384">དེ་ལ་བཟང་པོའི་སྒོ་ནས་མཆོད་སྦྱིན་རྒྱ་ཆེན་པོ་བྱས་པ་ལྟ་བུ། </a><a data-m="510265" data-d="4480">དགེ་བ་རྒྱ་ཆེན་པོ་བསྒྲུབས་པ་ཡིན་ནའང་སྒྱུ་མ་དང་རྨི་ལམ་ལྟ་བུ་མ་གཏོགས། </a><a data-m="514745" data-d="3140">མཆོག་འཛིན་བྱ་བ་ཡུལ་གང་དུ་ཡོད་རྒྱུ་མ་རེད། </a><a data-m="517885" data-d="3188">ལུས་ངག་ཡིད་གསུམ་གྱིས་སྤྱོད་པ་བདེ་སྡུག་གང་བྱས་ན་</a><a data-m="521073" data-d="2792">སྒྱུ་མ་དང་རྨི་ལམ་ལྟ་བུ་ཆགས་མེད་ཞེན་མེད་ཤེས་དགོས། </a><a data-m="523865" data-d="4128">དེ་ལྟར་ལྟ་སྒོམ་སྤྱོད་གསུམ་མཐར་ཕྱིན་ན་འབྲས་བུ་སངས་རྒྱས་ཀྱི་གོ་འཕང་འདི་</a><a data-m="527993" data-d="4347">རང་ལ་ལྷུན་གྱིས་གྲུབ་བསྡད་ཡོད་རེད་མ་གཏོགས་གསར་དུ་འཐོབ་འོང་རྒྱུ་མ་ཡིན་པའི་ཕྱིར་ན༌། </a><a data-m="532340" data-d="3520">རང་ལ་ཡེ་ནས་རང་ཆས་སུ་ལྡན་པའི་གནད་འདི་ཤེས་དགོས་པ་ཡིན། </a><a data-m="535860" data-d="2951">རྐྱེན་ངན་པ་གང་ཞིག་ཐོག་ལ་བབས་སོང་ན་</a><a data-m="538811" data-d="2622">དེ་ལ་གཉེན་པོའི་སྒོ་ནས་ཚུལ་བཞིན་དུ་བསྟེན་ན། </a><a data-m="541433" data-d="3440">སྦྲུལ་གྱི་མདུད་པ་བཞིན་དུ་ཁོ་རང་གིས་ཁོ་རང་གྲོལ་འགྲོ་རྒྱུ་མ་གཏོགས། </a><a data-m="544873" data-d="1991">རྐྱེན་ངན་གྱིས་བར་དུ་གཅོད་ཤེས་རྒྱུ་མ་རེད། </a><a data-m="546864" data-d="2730">རྐྱེན་ངན་བདེན་པ་རུ་བཟུང་ཞེན་ན་དེས་འཁྲུལ་འོང་རྒྱུ་རེད། </a><a data-m="549594" data-d="3429">དེ་ཕྱིར་དེ་ལ་འཛིན་མེད་ཀྱི་གནད་དུ་འཁྱེར་ཤེས་ན། </a><a data-m="553023" data-d="3272">རྐྱེན་ངན་ལམ་དུ་སློང་སྟེ་ཆོས་སྒྲུབ་པའི་གྲོགས་སུ་འགྲོ་བ་ཡིན། </a><a data-m="556295" data-d="4874">བདེ་བ་དང་སྡུག་བསྔལ་ཐམས་ཅད་རང་གི་སེམས་ཀྱི་སྣང་བ་ཙམ་ཞིག་རེད་མ་གཏོགས། </a><a data-m="561169" data-d="3677">དཔེར་ན་མདང་དགོང་གི་རྨི་ལམ་གྱི་ནང་ན་རྒྱལ་སྲིད་ཐོབ་པའི་བདེ་བ་ཞིག་ཐོབ་ན་</a><a data-m="564846" data-d="2257">གཉིད་སད་དུས་གང་ཡང་རྒྱལ་སྲིད་ཐོབ་ཡོད་མ་རེད། </a><a data-m="567103" data-d="3343">མདང་དགོང་རྨི་ལམ་གྱི་ནང་དུ་དགྲ་ཡིས་བསད་འགྲོ་བ་རྨིས་ཡིན་ན་</a><a data-m="570446" data-d="1450">གཉིད་སད་དུས་བསད་ཡོད་མ་རེད་དུས། </a><a data-m="571896" data-d="4519">དཔེ་དེ་ལྟ་བུ་ཚེ་འདིའི་བདེ་སྡུག་ཐམས་ཅད་རང་གི་སེམས་འཁྲུལ་པ་འདིས་</a><a data-m="576415" data-d="4194">མིན་པ་ལ་ཡིན་པ་ཞིག་བཟུང༌། མི་བདེན་པ་ལ་བདེན་པ་བཟུང་བ་རེད་དུས། </a><a data-m="580609" data-d="4245">བདེ་སྡུག་ཐམས་ཅད་ཉམས་ལེན་གྱི་རྩལ་སྦྱོང་གི་གནད་དུ་འགྲོ་བ་ཤེས་ནས་</a><a data-m="584854" data-d="4147">དེ་ལྟར་དུ་བྱེད་ན། ཆེད་དུ་སྐད་གྲགས་ཆེན་པོའི་ལས་ཀ་མ་བྱས་ནའང་</a><a data-m="589001" data-d="5559">རང་གཞན་གྱི་དོན་འབད་མེད་ལྷུན་གྱིས་འགྲུབ་པ་ཡིན། </a><a data-m="594560" data-d="3969">(88) རིགས་པ་དྲུག་གིས་རང་ལ་གྲོས་འདེབས་ནི། །ཚེ་ལ་ངེས་མེད་བརྩོན་འགྲུས་བརྩམ་པར་རིགས། ། </a><a data-m="598529" data-d="4041">འཁོར་བའི་སྡུག་བསྔལ་སྐྱོ་བ་སྐྱེ་བར་རིགས། །འགྲོ་དྲུག་ཚད་མེད་སྙིང་རྗེས་སྐྱོང་བར་རིགས། ། </a><a data-m="602570" data-d="3795">བླ་མའི་མོས་གུས་རྒྱུན་ཆད་མེད་པར་རིགས། །ཟབ་མོའི་གདམས་ངག་ཉམས་སུ་བླངས་པར་རིགས། ། </a><a data-m="606365" data-d="3842">རང་ངོ་ཤེས་དུས་དབེན་པ་བསྟེན་པར་རིགས། །རིགས་པའི་རྗེས་འགྲོ་སྐྱེས་བུའི་མཆོག་རབ་ཡིན། ། </a><a data-m="610207" data-d="7135">རིགས་པ་དྲུག་གསུངས་དུས། རིགས་ཤིང་འཐད་པའི་ལས་ཡིན་པས་</a><a data-m="617342" data-d="3364">རང་གིས་རང་ལ་བསྐུལ་མ་འདེབས་ཀྱི་གྲོས་འདེབས་པར་འགྱུར་བ་ཡིན། </a><a data-m="620706" data-d="3313">གང་རེད་ཟེར་ན། འཇིག་རྟེན་ཚེ་འདིའི་བྱ་བ་ནམ་འཆི་ཆ་མེད། </a><a data-m="624019" data-d="4041">འཆི་རྐྱེན་ངེས་མེད་ཡིན་པའི་ཕྱིར་ན་ཡུད་ཙམ་ཆུ་ཚོད་གཅིག་ལའང་</a><a data-m="628060" data-d="3866">དལ་བར་མི་འདུག་པ་ཐོས་བསམ་སྒོམ་གསུམ་ལ་བརྩོན་འགྲུས་རྩེ་གཅིག་ཏུ་བརྩོན་ན་</a><a data-m="631926" data-d="4340">རིགས་ཤིང་འཐད་པ་ཡིན། ཁམས་གསུམ་འཁོར་བའི་ལས་དང་བྱ་བ་ཅི་ཡོད་ན་</a><a data-m="636266" data-d="2700">སྡུག་བསྔལ་གྱི་རང་བཞིན་མ་གཏོགས། ཡང་ན་སྡུག་བསྔལ་གྱི་རྒྱུ། </a><a data-m="638966" data-d="3051">ཡང་ན་སྡུག་བསྔལ་གྱི་འབྲས་བུ་མ་གཏོགས་མེད་དུས་</a><a data-m="642017" data-d="4397">འཁོར་བའི་ལས་གང་དང་གང་ལ་ཡང་སེམས་མི་དགའ་བ་སྐྱོ་བ་སྐྱེ་བར་རིགས། </a><a data-m="646414" data-d="4565">འགྲོ་བ་རིགས་དྲུག་གི་སེམས་ཅན་འདི་ཐམས་ཅད་ཀྱི་སྡུག་བསྔལ་ལ་བསམ་ན་དམྱལ་བ་ཚ་གྲང༌། </a><a data-m="650979" data-d="4265">ཡི་དྭགས་བཀྲེས་སྐོམ། དུད་འགྲོ་བཀོལ་སྤྱོད། མི་སྐྱེ་རྒ་ན་འཆི། ལྷ་མ་ཡིན་འཐབ་རྩོད། </a><a data-m="655244" data-d="3949">ལྷ་འཕོ་ལྟུང་ལ་སོགས་པའི་ལས་འདི་ལ་དུས་རྟག་ཏུ་སྤྱོད་བཞིན་པ་ཡིན། </a><a data-m="659193" data-d="5507">འགྲོ་བ་སྡུག་བསྔལ་སྤྱོད་པའི་སེམས་ཅན་དེ་ཐམས་ཅད་རང་གི་ཕ་མ་རུ་གྱུར་པ་ཤ་སྟག་ཡིན། </a><a data-m="664700" data-d="3793">དེ་ལ་བཟོད་དུ་མེད་པའི་སྙིང་རྗེས་རྒྱུན་དུ་སྐྱོང་བ་འགྱུར་བར་རིགས། </a><a data-m="668493" data-d="5093">བླ་མ་ལ་མོས་གུས་བྱེད་པ་དེའང་ལན་ཅིག་དང་ཐང་ཅིག་ཙམ་བྱེད་པ་དང༌། </a><a data-m="673586" data-d="4194">སེམས་སྐྱིད་པའི་དུས་སུ་བྱས། སྡུག་བསྔལ་ལ་སོགས་པ་བྱུང་ན་མི་བྱས་པ་མ་ཡིན་པ་</a><a data-m="677780" data-d="2124">ཆུ་བོའི་རྒྱུན་བཞིན་དུ་རྒྱུན་ཆད་མེད་པས་</a><a data-m="679904" data-d="3762">འགྲོ་འདུག་ཉལ་གསུམ་གྱི་སྤྱོད་ལམ་གང་དང་གང་བྱས་ན། </a><a data-m="683666" data-d="4356">བླ་མ་ཡིད་ལྷང་ངེ་བ་འབྲལ་བ་མེད་པའི་སྒོ་ནས་རྩེ་གཅིག་ཏུ་གསོལ་བ་འདེབས་པར་རིགས། </a><a data-m="688022" data-d="5104">ཟབ་མོའི་གདམས་ངག་མང་པོ་ཐོབ་ནའང་དཔེ་ཆའི་ཐོག་ལ་བཞག་བཞག་རྒྱུའི་ཕན་ཐོགས་ཡོད་རྒྱུ་མ་རེད་དུས། </a><a data-m="693126" data-d="3780">རང་གི་རྒྱུད་ཚོད་ལ་སྦྱར་ནས་ཉམས་ལེན་གྱི་དྲོད་རྟགས་འཐོན་པ་</a><a data-m="696906" data-d="1900">ཤིན་ཏུ་བཙའ་བ་རིགས་པ་ཡིན། </a><a data-m="698806" data-d="2343">བླ་མ་དང་གདམས་ངག་གི་བཀའ་དྲིན་ལ་བརྟེན་ཏེ་</a><a data-m="701149" data-d="4971">ཆོས་ཉིད་ཀྱི་རང་ངོ་ཤེས་ན། རང་ངོ་ཤེས་པ་དེ་ཐོག་མར་ངོ་ཤེས་པས་ཕན་རྒྱུ་མ་རེད། </a><a data-m="706120" data-d="1969">རྩལ་རྫོགས་བརྟན་པ་འཐོབ་དགོས་རྒྱུ་རེད། </a><a data-m="708089" data-d="3851">རི་ཁྲོད་དབེན་པའི་གནས་སུ་རྩེ་གཅིག་ཏུ་བརྩོན་པར་བྱས་ན། </a><a data-m="711940" data-d="2488">ཉམས་ལེན་རྩལ་རྫོགས་འོང་རྒྱུ་དེ་ལྟར་བསྟེན་པར་རིགས། </a><a data-m="714428" data-d="3412">རིགས་པ་དེ་དག་རིགས་ཤིང་འཐད་པའི་ལས་ཡིན་པས་ན་</a><a data-m="717840" data-d="3513">དེ་རིགས་དྲུག་གི་རྗེས་སུ་འགྲོ་བ་སྐྱེས་བུ་མཆོག་ཏུ་གྱུར་བ་</a><a data-m="721353" data-d="3064">ཐེག་པ་མཆོག་གི་ལམ་ལ་སྤྱོད་པའི་སྐལ་བ་དང་ལྡན་པ་ཡིན། </a><a data-m="724417" data-d="4356">(89) ཐེག་པའི་དོན་འདུས་ཤེས་པའི་ཆོས་དྲུག་ནི། །ཉོན་མོངས་རང་ག་ཐ་མལ་སྐྱོན་ཤེས་དགོས། ། </a><a data-m="728773" data-d="4013">ཉོན་མོངས་སྤོང་བ་ཉན་རང་ལམ་ཤེས་དགོས། །ཉོན་མོངས་སྦྱོང་བ་རྒྱལ་སྲས་ལམ་ཤེས་དགོས། ། </a><a data-m="732786" data-d="2140">ཉོན་མོངས་བསྒྱུར་བ་གསང་སྔགས་ལམ་ཤེས་དགོས། ། </a><a data-m="734926" data-d="6160">རང་བཞིན་ཡོངས་ཤེས་རང་བྱུང་ཡེ་ཤེས་དགོས། ། </a><a data-m="741086" data-d="3834">བླང་དོར་གྲོལ་བྱ་བཙལ་མེད་ཤེས་པ་དགོས། །དེ་དག་ལྡན་ན་ཉོན་མོངས་གོས་པ་མེད། ། </a><a data-m="744920" data-d="5480">ཅེས་པ་དེ་ལྟ་བུ་ཆོས་འདི་ཤེས་པར་གྱུར་བའི་ཕྱིར་ན། </a><a data-m="750400" data-d="2966">ཐེག་པ་ཐམས་ཅད་ཀྱི་ཉམས་ལེན་དོན་འདུས་འོང་དུས་</a><a data-m="753366" data-d="3800">དེ་ངོ་ཤེས་པར་བྱ་བའི་ཆོས་དྲུག་ཡོད། གང་རེད་ཟེར་ན། </a><a data-m="757166" data-d="4124">ཉོན་མོངས་པ་དུག་ལྔ་པོ་འདི་ལམ་དུ་བསྒྱུར་བ་དང༌། </a><a data-m="761290" data-d="4144">གཉེན་པོ་བསྟེན་པ་ལ་སོགས་པ་གང་ཡང་རང་གིས་རང་དགར་བཞག་བཞག་ནས་བཟུང་སྟེ། </a><a data-m="765434" data-d="4692">དུག་ཅིག་ཡིན་ན་ཡུངས་འབྲུ་ཙམ་ཞིག་ཟོས་བཞག་དང་རང་གི་སྲོག་འཕྲོག་འགྲོ་རྒྱུ་རེད། </a><a data-m="770126" data-d="2542">ཉོན་མོངས་པ་འདི་སྐྱོན་ཐམས་ཅད་ཀྱི་རྒྱུ་</a><a data-m="772668" data-d="3232">ཁམས་གསུམ་གྱི་འཁོར་བའི་རྩ་བ་དགྲ་བོ་ལྟ་བུ་ཡིན་པ་ཤེས་དགོས། </a><a data-m="775900" data-d="4086">ཉོན་མོངས་དེ་དགྲ་བོ་ལྟ་བུ་ཤེས་དུས། </a><a data-m="779986" data-d="4480">ཉན་ཐོས་དང་རང་སངས་རྒྱས་ཀྱི་ལམ་དུ་ཡིན་ན་ཉོན་མོངས་དེ་ལ་གཉེན་པོ་བསྟེན། </a><a data-m="784466" data-d="3049">གཉེན་པོ་དང་ཉོན་མོངས་གཉིས་གཡུལ་སྤྲད་ནས་</a><a data-m="787515" data-d="2794">གཉེན་པོས་ཉོན་མོངས་ཕར་དགྲ་ལྟར་དུ་སྤང་འགྲོ་རྒྱུ་རེད་དུས། </a><a data-m="790309" data-d="4811">དགྲ་ལྟར་དུ་ཉོན་མོངས་སྤོང་བ་ཉན་ཐོས་དང་རང་སངས་རྒྱས་ཀྱི་ལམ་ཡིན་པ་</a><a data-m="795120" data-d="3806">དེ་ངོ་ཤེས་པར་བྱེད་ན་ལས་དང་པོ་པའི་དུས་སུ་གལ་ཆེ་བ་ཡིན། </a><a data-m="798926" data-d="4410">རྒྱལ་སྲས་བྱང་ཆུབ་སེམས་དཔའི་སྤྱོད་པ་ལ་བསླབ་པ་རྣམས་ཀྱིས་ཉོན་མོངས་པ་དེ་དག་ཐམས་ཅད་</a><a data-m="803336" data-d="3757">སྒྱུ་མ་དང་རྨི་ལམ་ལྟ་བུ་སྟོང་པ་ཉིད་ཀྱི་ངོ་བོ་ལ་སྦྱོང་ན། </a><a data-m="807093" data-d="2224">ཉོན་མོངས་དེ་འཁྲུལ་སྣང་གིས་བདེན་པ་བཟུང་བ་མ་གཏོགས་</a><a data-m="809317" data-d="4869">དོན་ལ་རང་མཚན་མེད་པས་ན། </a><a data-m="814186" data-d="2766">ཉོན་མོངས་ཀྱི་འཆིང་བ་རང་སར་གྲོལ་འགྲོ་ལེ་ཡིན། </a><a data-m="816952" data-d="6824">འགྲོ་ཀུན་རྨི་ལམ་སྒྱུ་མ་ལྟ་བུར་རྟོགས་པ་འདི་བྱང་ཆུབ་སེམས་དཔའི་ལམ་ཡིན་པ་ཤེས་དགོས། </a><a data-m="823776" data-d="4923">ཉོན་མོངས་དུག་ལྔ་པོ་འདི་དཔེར་ན་དུག་གི་རང་བཞིན་ཟས་ཤིག་ཡོད་ན་</a><a data-m="828699" data-d="2452">དེ་སྨན་དང་རིག་སྔགས་ཀྱི་ནུས་པ་འདིའི་སྒོ་ནས་</a><a data-m="831151" data-d="3686">བཅུད་ལེན་དུ་བསྒྱུར་བཞག་ན་ཟོས་བཞག་ནའང་ལུས་འཚོ་བའི་རྒྱུ་དང་</a><a data-m="834837" data-d="1999">ལང་ཚོ་རྒྱས་པའི་རྒྱུ་མ་གཏོགས་ཡོད་མ་རེད། </a><a data-m="836836" data-d="4105">དཔེ་དེ་བཞིན་དུ་གསང་སྔགས་རྡོ་རྗེ་ཐེག་པའི་ལམ་གྱིས་ཉོན་མོངས་ལམ་དུ་བྱེད་པ་ཡོད་ན་</a><a data-m="840941" data-d="3665">དེ་དུག་སྨན་དུ་བསྒྱུར་བ་ལྟ་བུ་ཡིན་པས་དེ་དག་ཤེས་དགོས། </a><a data-m="844606" data-d="3421">ཉོན་མོངས་དུག་ལྔའི་རང་ངོ་འདི་ཚུལ་བཞིན་དུ་ཡོངས་སུ་ཤེས་ན། </a><a data-m="848027" data-d="5201">དུག་ལྔའི་ངོ་བོ་ཡེ་ནས་རྒྱལ་བ་རིགས་ལྔའི་ཡེ་ཤེས་ལྔའི་རང་བཞིན་དུ་ཡོད་རྒྱུ་རེད་དུས། </a><a data-m="853228" data-d="3568">ཡེ་ཤེས་ལྔའི་ངོ་བོ་འདི་ཆེད་དུ་གཉེན་པོས་ཚུར་བསྒྱུར་བ་དང་</a><a data-m="856796" data-d="2054">ཚོན་གྱིས་བསྒྱུར་བ་ལྟ་བུ་མ་ཡིན་པ། </a><a data-m="858850" data-d="4045">རང་བྱུང་གི་ཡེ་ཤེས་རང་ཤར་དུ་ཡིན་པ་དེ་ལྟ་བུ་ཤེས་དགོས། </a><a data-m="862895" data-d="4239">དེ་ལྟ་བུ་ཉོན་མོངས་ཀྱི་གདིང་ཡེ་ཤེས་སུ་བསྒྱུར་བའི་གདིང་འཐེབ་ན་ནི་</a><a data-m="867134" data-d="4886">བླང་བྱ་དགེ་བ་དང་དོར་བྱ་སྡིག་པ་ཟེར་ཆེད་དུ་འབད་རྩོལ་མང་པོ་མི་དགོས་པ་</a><a data-m="872020" data-d="3708">བཙལ་མེད་ཀྱི་ངང་ནས་ལམ་རྫོགས་པ་ཤེས་དགོས་པས་དེ་དག་དང་ལྡན་ན། </a><a data-m="875728" data-d="3927">གང་ཟག་གིས་ཉོན་མོངས་པ་དང་པོ་རང་མཚན་དགྲ་ལྟར་དུ་བལྟ་བ་དང༌། </a><a data-m="879655" data-d="5680">དེ་ལ་གཉེན་པོ་བསྟེན་པ་ལ་སོགས་ཐེག་པའི་རིམ་པ་རྣམས་ཀྱི་ལམ་འཁྱེར་རེད། </a><a data-m="885335" data-d="2467">རིམ་པ་བཞིན་དུ་རང་གི་རྒྱུད་ཚོད་དང་སྦྱར་ཏེ་</a><a data-m="887802" data-d="3269">དོན་དུ་ཉོན་མོངས་རང་འགག་གི་གཉེན་པོ་གང་འགྲོ་བ་ཡིན་ན་</a><a data-m="891071" data-d="5029">དེ་ཚུལ་བཞིན་དུ་ཡང་ཡང་རྒྱུད་ལ་བསྟེན། དེ་ནས་ཉོན་མོངས་པའི་སྐྱོན་གྱིས་གོས་པ་མེད་པ་ཡིན། </a><a data-m="896100" data-d="4366">(90) ཆོས་བྱེད་རྣམས་ཀྱི་བློ་སྣ་རྣམ་དྲུག་ནི། །འཁོར་བའི་མཚང་རྟོག་ངན་པའི་སྐྱོན་འཚོལ་འདྲ། ། </a><a data-m="900466" data-d="5738">དེ་ལས་འབྲོས་བློ་དམག་མི་རུ་ལོག་འདྲ། །ཕྱིར་མི་བཟློག་བློ་ཝ་མོ་གལ་ཐར་འདྲ། ། </a><a data-m="906204" data-d="3927">འཁོར་བ་སྤང་བློ་རྗེ་ངན་འཁོར་གཡོག་འདྲ། །འཁྱམས་ཀྱིས་དོགས་བློ་ལམ་ངན་ས་འཚོལ་འདྲ། ། </a><a data-m="910131" data-d="7569">འཁོར་བ་གྲོལ་བློ་ཆབ་རོམ་ཆུར་ཞུ་འདྲ། ། </a><a data-m="917700" data-d="5333">དམ་པའི་ཆོས་བྱེད་པའི་གང་ཟག་རྣམས་ལ་བློ་སྣ་རྣམ་པ་དྲུག་ཡོད། </a><a data-m="923033" data-d="4911">བློ་སྣ་རྣམ་པ་དྲུག་འདི་གང་ཡིན་ཟེར་ན། ཁམས་གསུམ་འཁོར་བ་སྡུག་བསྔལ་གྱི་རང་བཞིན་</a><a data-m="927944" data-d="4962">འཁོར་བའི་བྱ་བ་གང་དང་གང་བྱས་ན་སྐྱོན་དང་མཚང་ཡིན་པ་རྟོག་ནས་དེ་བྱེད་ན། </a><a data-m="932906" data-d="3096">དཔེར་ན་མི་ངན་པ་ཞིག་གི་སྐྱོན་བརྗོད་བྱས་བསྡད་ན། </a><a data-m="936002" data-d="3166">ཁོ་རང་དབང་པོ་མི་མཛེས་པ་ལྟ་བུ་དང༌། གསོག་འཇོག་ཆེ་བ་ལྟ་བུ། </a><a data-m="939168" data-d="4680">རླུང་ཚ་བོ་ལྟ་བུ་ཡོད་ན་དེ་སྐྱོན་འདི་བརྗོད་ན་ཁོ་རང་མཚང་ལ་འཕོག་རྒྱུ་རེད། </a><a data-m="943848" data-d="5817">དེ་ལྟ་བུ་བྱེད་དགོས། ཁམས་གསུམ་འཁོར་བའི་སྡུག་བསྔལ་གྱི་མཚང་དེ་ལས་འབྲོས་འགྲོ་བ་དེ། </a><a data-m="949665" data-d="2175">དཔེར་ན་དམག་མི་<span class="hesit">(ཆོས་ཐོག་བཅག་སོང་ན་)</span><span class="hesit">(བྲོས་སོང་ན་ཞེས་པའི་དོན་)</span></a><a data-m="951840" data-d="5620">དམག་མིས་མི་མཐོང་ས་ཞིག་ལ་ཉིན་མི་དལ་མཚན་མི་དལ་དཀའ་ཚེགས་ངལ་དུབ་ཀྱི་སྒོ་ནས་</a><a data-m="957460" data-d="2182">འགྲོ་གང་ཐུབ་ཐུབ་བྱེད་འགྲོ་རྒྱུ་རེད་དེ་ལྟར་དུ་དགོས། </a><a data-m="959642" data-d="5004">ཐར་པའི་ལམ་ལ་ཞུགས་ཚར་ནས་སླར་ཡང་ཕྱིར་མི་ལྡོག་པ་དགོས་ཏེ། </a><a data-m="964646" data-d="5365">དཔེར་ན་ཝ་དེ་གཟུང་བྱེད་ཀྱི་ཐག་པ་བཙུགས་བཞག་ཡོད་ན་</a><a data-m="970011" data-d="4000">དེའི་སྟེང་དུ་ཝ་དེས་འཛིན་བྱེད་ཀྱི་ཐག་པ་ཡིན་པ་ཤེས་དུས་</a><a data-m="974011" data-d="3953">ས་ཕྱོགས་དེ་ནས་འབུད་འགྲོ་རྒྱུ་རེད་དེ་ལྟ་བུ་དགོས། </a><a data-m="977964" data-d="4190">ཁམས་གསུམ་འཁོར་བ་འདི་ཕར་སྤོང་ཐུབ་ན་གང་ཐུབ་ཐུབ་ཅིག་བྱེད་དགོས་མ་གཏོགས། </a><a data-m="982154" data-d="4266">དཔོན་པོ་བཙན་པོ་ཞིག་དང་ཁྲིམས་མང་པོ་གཏོང་མཁན་ལ་</a><a data-m="986420" data-d="3173">གཡོག་པོ་ཞིག་ཡོད་ན་དཔོན་པོའི་ཞབས་ནས་ང་ནམ་ཐར་འོང་བསམ་རྒྱུ་རེད་དུས། </a><a data-m="989593" data-d="4241">དཔེ་དེ་བཞིན་དུ་འཁོར་བའི་སྡུག་བསྔལ་འདི་ལས་ནམ་ཐར་འགྲོ་བསམ་རྒྱུ་དོགས་དགོས། </a><a data-m="993834" data-d="4076">འཁྱམས་ཀྱིས་དོགས་པ་ཟེར་དུས། </a><a data-m="997910" data-d="3208">རང་བཞིན་དོན་མེད་ཀྱི་རྣམ་གཡེང་གི་སྒོ་ནས་འཁྱམས་འགྲོ་བ་དོགས་ཟེར་བ་དེ་</a><a data-m="1001118" data-d="9644">གང་ཟག་བློ་ངན་པ་མ་རུངས་པ་ཞིག་ཡོད་ན། རང་ལམ་དུ་མི་འགྲོ་བ་བྱས་</a><a data-m="1010762" data-d="4967">ལས་ཀ་གང་བྱས་ན་རང་བཞིན་གྱིས་ལོག་པ་འཚོལ་བ་དང་འདྲ་བ་ཡིན་པས་ན་དེ་ལྟ་བུ་ཤེས་དགོས། </a><a data-m="1015729" data-d="4271">ཁམས་གསུམ་འཁོར་བ་སྡུག་བསྔལ་གྱི་ནང་ནས་ནམ་གྲོལ་འགྲོ་བསམ་པའི་བློ་འདི། </a><a data-m="1020000" data-d="4242">དཔེར་ན་དཔྱིད་ཀ་ས་གཞི་དྲོད་འཕར་འོང་དུས་ཆབ་རོམ་ཆེ་ཆུང་མེད་པ་ཐམས་ཅད་</a><a data-m="1024242" data-d="3277">སྐད་ཅིག་རེ་རེ་ལའང་ཆུ་རུ་རང་བཞིན་གྱིས་ཞུ་འགྲོ་ཡི་ཡོད། </a><a data-m="1027519" data-d="2194">དེ་ལྟ་བུ་གྲོལ་བར་བྱེད་དགོས་པ་ཡིན། </a><a data-m="1029713" data-d="3934">(91) རྒྱུད་ལ་ཆོས་སྦྱོར་བློ་སྣ་རྣམ་དྲུག་ནི། །འཛིན་བློ་སྦྲང་མ་སྦྲང་རྩིར་འབྱར་བ་འདྲ། ། </a><a data-m="1033647" data-d="5124">བསམ་བློ་ས་རྡོའི་ནང་ནས་གསེར་འཚོལ་འདྲ། །རྟོགས་བློ་གསེར་སྦྲམ་ལག་ཏུ་ཐོབ་པ་འདྲ། ། </a><a data-m="1038771" data-d="4855">འདྲིས་པར་བསྒོམ་བློ་བྱི་དོར་བྱེད་འདྲ་དང༌། །ཡོན་ཏན་འཕེལ་བློ་དེ་ལ་རྒྱན་དུ་བྱེད། ། </a><a data-m="1043626" data-d="2067">མངོན་དུ་གྱུར་བློ་འདོད་དགུ་འབྱུང་འདྲའོ། ། </a><a data-m="1045693" data-d="4379">ཞེས་པ་དམ་པའི་ཆོས་རྒྱུད་ལ་སྦྱོར་བར་བྱེད་པའི་ཚེ་ན། </a><a data-m="1050072" data-d="4541">ཆོས་ཤིག་རྒྱུད་ལ་སྦྱོར་ཏེ་ཆོས་དང་རང་རྒྱུད་འདྲེས་པའི་སྐབས་ལ་བློ་སྣ་རྣམ་པ་དྲུག་ཡོད། </a><a data-m="1054613" data-d="5034">གང་རེད་ཟེར་ན། དམ་པའི་ཆོས་འདི་ཐོས་བསམ་བློ་འཛིན་བྱས་པའི་ཡོན་ཏན་དེ་དག་</a><a data-m="1059647" data-d="3713">སླར་བརྗེད་འགྲོ་བསམ་པའི་སྦྱང་བློ་འདི་ནི། </a><a data-m="1063360" data-d="3793">དཔེར་ན་སྦྲང་མ་འདི་ཉིད་སྦྲང་རྩི་ཟ་དུས་དེ་སྦྲང་རྩི་འདི་མངར་སོང་བས་ན་</a><a data-m="1067153" data-d="3412">ཡང་ནས་ཡང་དུ་ལོངས་པ་ལོན་ན་ག་ཚོད་ལོན་ལོན་བྱས་བཞག་རེད་དུས་</a><a data-m="1070565" data-d="1820">དཔེ་དེ་ལྟ་བུ་ཅན་ཞིག་དགོས། </a><a data-m="1072385" data-d="5355">བསམ་བློ་དམ་པའི་ཆོས་སྒྲུབ་པ་དང་སྤངས་རྟོགས་ཀྱི་ཡོན་ཏན་སྐྱེ་བ། </a><a data-m="1077740" data-d="2280">ས་དང་རྡོའི་ནང་ནས་གསེར་འཚོལ་འགྲོ་དུས་</a><a data-m="1080020" data-d="3247">དཀའ་ཚེགས་ངལ་དུབ་གང་འདྲ་ཡིན་ནའང་ཉིན་མི་དལ་མཚན་མི་དལ་</a><a data-m="1083267" data-d="2340">འཁྱག་ལྟོགས་ནའང་དེ་བྱེད་རྒྱུ་རེད་དུས། </a><a data-m="1085607" data-d="2871">དཔེ་དེ་བཞིན་དུ་དམ་པའི་ཆོས་ཐོས་བསམ་སྒོམ་གསུམ་བྱས་པ་དེ་</a><a data-m="1088478" data-d="2178">གསེར་འཚོལ་བ་ལྟ་བུ་དཀའ་ལས་བྱེད་དགོས། </a><a data-m="1090656" data-d="4017">དམ་པའི་ཆོས་ཀྱི་ལྟ་སྒོམ་སྤྱོད་གསུམ་གནད་དོན་འདི་རྟོགས་སོང་ན། </a><a data-m="1094673" data-d="3093">གསེར་མང་པོ་ལག་ཏུ་ཐོབ་སྟེ་གསེར་གྱི་སྒྲོམ་བུ་ཞིག་ལག་ལ་ཡོད་ན། </a><a data-m="1097766" data-d="4767">ང་གང་བྱས་ན་སྤང་གོ་ཆགས་ས་མེད་བསམ་རྒྱུ་དཔའ་གདིང་འདྲ་ཞིག་དང་ང་རྒྱལ་འོང་རྒྱུ་རེད། </a><a data-m="1102533" data-d="3465">དེ་ལྟ་བུ་ཆོས་ལ་ངེས་ཤེས་ཡང་ཡང་དུ་བསྐྱེད་པ་ཞིག་དགོས། </a><a data-m="1105998" data-d="4155">ཆོས་ལ་ངེས་ཤེས་སྐྱེས་པ་དེ་རང་གི་རྒྱུད་ལ་ཡང་ནས་ཡང་དུ་འདྲིས་ཏེ་</a><a data-m="1110153" data-d="3727">དུས་རྟག་པར་མ་བརྗེད་པ་ཞིག་དགོས་དུས། བུད་མེད་ལང་ཚོ་གཞོན་ནུ་རྣམས་ཀྱིས་</a><a data-m="1113880" data-d="3346">ཡུད་ཙམ་རེ་སོང་ནའང་རང་གི་གདོང་དེ་བྱི་དོར་བྱེད་པ་</a><a data-m="1117226" data-d="3394">བློས་གཏོང་གི་མ་རེད་དུས་དཔེ་དེ་ལྟ་བུ་ཅན་ཞིག་དགོས། </a><a data-m="1120620" data-d="2893">དེ་ཐོས་བསམ་སྒོམ་གསུམ་གྱི་ཡོན་ཏན་ཁྱད་པར་ཅན་</a><a data-m="1123513" data-d="3376">རྒྱུད་ལ་གོང་ནས་གོང་འཕེལ་བར་བྱེད་པ་དེ་ནི། </a><a data-m="1126889" data-d="4649">བློ་དེ་ལ་བུད་མེད་དེ་ཉིད་ཀྱི་ལང་ཚོ་མཛེས་པས་རྒྱན་ཆ་ཐོགས་པ་ལྟ་བུ་</a><a data-m="1131538" data-d="3141">རྒྱན་ཆ་སྤུས་རྣམས་གོང་ཆེ་བ་གང་ཡག་དེ་བྱེད་རྒྱུ་རེད། </a><a data-m="1134679" data-d="4643">དཔེ་དེ་ལྟ་བུ་ཐོས་བསམ་སྒོམ་གསུམ་གྱི་ནང་ནས་ཡོན་ཏན་གང་གནད་ཆེ་བ་འདྲ་ཞིག་</a><a data-m="1139322" data-d="3103">རང་གི་རྒྱུད་ལ་བྱེད་དགོས། ཡོན་ཏན་དེའི་འབྲས་བུ་འདི་</a><a data-m="1142425" data-d="3755">མངོན་དུ་གྱུར་སོང་ན་ནོར་བུ་རིན་པོ་ཆེ་གཙུག་གི་ནོར་བུ་ལ་ཡོད་ན་</a><a data-m="1146180" data-d="3886">ཟས་དགོས་ཀྱི་དགོས་འདོད་ཐམས་ཅད་འབྱུང་བ་འདྲ་བ་ཡིན་པས་དེ་ལྟར་བསྟེན་པར་བྱེད། </a><a data-m="1150066" data-d="4242">(92) ཐེག་ཆེན་ཆོས་ལ་འབྲེལ་བ་དྲུག་ལྡན་ནི། །དངོས་འཛིན་འཇིག་ལ་ལྟ་བ་ཉམས་མྱོང་འབྲེལ། ། </a><a data-m="1154308" data-d="4417">སྙོམས་ལས་སེལ་ལ་དད་པ་བརྩོན་འགྲུས་འབྲེལ། །ཐེག་དམན་སྐྱོབ་ལ་ཐབས་དང་ཤེས་རབ་འབྲེལ། </a><a data-m="1158725" data-d="4441">ཁོང་ཁྲོ་འབྱིན་ལ་རང་སྐྱོན་གཞན་བདེན་འབྲེལ། །འཕགས་ལམ་བགྲོད་ལ་མོས་གུས་སྙིང་རུས་འབྲེལ། ། </a><a data-m="1163166" data-d="6904">གོལ་ས་གཅོད་ལ་ཐོས་བསམ་ཉམས་ལེན་འབྲེལ། །ལེགས་པར་དགོས་ཏེ་ཤིན་ཏུ་དཀོན་པ་སྣང༌། ། </a><a data-m="1170070" data-d="4736">ཞེས་པའི་སྒོ་ནས་བསྟན་ཏེ། ཐེག་ཆེན་གྱི་ཆོས་དེ་དང་ཕན་ཚུན་འབྲེལ་སོང་ན་</a><a data-m="1174806" data-d="2522">འབྲེལ་བའི་རྟགས་ཡོད་རྒྱུ་རེད་དུས། གང་རེད་ཟེར་ན། </a><a data-m="1177328" data-d="6610">རང་གཞན་ཐམས་ཅད་ཀྱི་འཇིག་རྟེན་ཚེ་འདིའི་དངོས་འཛིན་ཐམས་ཅད་འདི་ཕར་མེད་པ་བྱས། </a><a data-m="1183938" data-d="1835">བཤིག་པར་བྱས་ནས་འཇིག་དགོས་ནས་བཟུང་སྟེ། </a><a data-m="1185773" data-d="2860">མཐའ་བྲལ་དབུ་མའི་ལྟ་བ་འདི་ཉམས་སུ་བླང་ན་</a><a data-m="1188633" data-d="5728">རང་བཞིན་གྱི་སྟོང་ཉིད་ཀྱི་དོན་དེ་རྒྱུད་ལ་ཤུགས་ཀྱིས་ཉམས་མྱོང་སྐྱེ་མི་འོང་བའི་ཐབས་ཡོད་རྒྱུ་མ་རེད། </a><a data-m="1194361" data-d="5445">རང་བཞིན་གྱི་འཇིག་རྟེན་ཚེ་འདིའི་བྱ་བའི་སོས་དལ་བསྡད་པའི་སྙོམས་ལས་འདི་ཉིད་</a><a data-m="1199806" data-d="4100">ཕར་མེད་པ་བྱེད་དགོས་ན། ཐར་པ་དང་ཆོས་ལ་དད་པ་དང༌། </a><a data-m="1203906" data-d="3967">ཉིན་མཚན་མི་དལ་བའི་བརྩོན་འགྲུས་འབྲེལ་བ་འདི་ཡང་ནས་ཡང་དུ་བྱེད་དགོས་པ་ཡིན། </a><a data-m="1207873" data-d="5053">ཐེག་དམན་ཉན་རང་གི་ལམ་ལྟ་བུ་རང་དོན་ཞི་བདེ་ལ་གོལ་མི་ཁྱེར་བའི་ཐབས་གང་ཡིན་ཟེར་ན། </a><a data-m="1212926" data-d="3887">ཐབས་སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་ཟུང་འབྲེལ་གྱི་སྒོ་ནས་</a><a data-m="1216813" data-d="5980">ཉམས་སུ་ལེན་དགོས། དེ་ནས་རང་གི་རྒྱུད་ལ་ཁོང་ཁྲོ་རྩ་བ་དྲུང་ནས་འབྱིན་པར་བྱེད་པ་དེ་ལ། </a><a data-m="1222793" data-d="5776">རང་ལ་ལེ་ལན་ཐམས་ཅད་བློ་སྦྱོང་གི་ནང་ནས་རང་ལ་གདའ་གསུངས་པ་བཞིན་དུ། </a><a data-m="1228569" data-d="3505">རང་ལ་སྐྱོན་ཕྲ་མོ་ཡོད་པ་རང་གི་སྐྱོན་འདི་ཡང་ནས་ཡང་དུ་གསུང༌། </a><a data-m="1232074" data-d="4231">གཞན་ཕ་རོལ་པོའི་སྐྱོན་མཐོང་ནའང་སྐྱོན་མེད་པའི་བདེན་པའི་ལམ་ལ་བཞག །</a><a data-m="1236305" data-d="4411">གཞན་ཁེ་རུ་བཅུག་ན་རང་ཤུགས་ཀྱིས་བཟོད་པ་སྒོམ་ཐུབ་པ་ཡིན། </a><a data-m="1240716" data-d="5501">འཕགས་པའི་ལམ་གོང་ནས་གོང་དུ་བགྲོད་པར་བྱེད་པ་དེ་</a><a data-m="1246217" data-d="4354">མོས་གུས་དང་སྙིང་རུས་ཟུང་དུ་འཇུག་པ་ཡོད་ན་བྱའི་གཤོག་པ་གཉིས་ཡོད་ན་</a><a data-m="1250571" data-d="3102">ནམ་མཁའ་འཕུར་ནུས་པ་ལྟ་བུ་བརྒལ་བར་འགྱུར་པ་ཡིན། </a><a data-m="1253673" data-d="3779">ཐར་པའི་ལམ་ཡང་དག་པ་སྒྲུབ་པ་དེ་ལ་གེགས་དང་གོལ་ས་གཅོད་དགོས་ན་</a><a data-m="1257452" data-d="4881">ཐོས་པ་ཕྱོགས་མེད་དུ་བྱས་པ་དང༌། བསམ་པས་ལྟ་སྒོམ་སྤྱོད་གསུམ་གྱི་དོན་རང་གི་རྒྱུད་ལ་</a><a data-m="1262333" data-d="5320">སྦྱོར་བའི་ཉམས་ལེན་འབྲེལ་བ་ཡིན། དེ་ལྟ་བུའི་དྲུག་པོ་འདི་དགོས་དགོས་རྒྱུ་ཡིན། </a><a data-m="1267653" data-d="3506">དེ་རྒྱུད་ལ་སྦྱོར་བའི་གང་ཟག་ཤིན་ཏུ་ནས་ཀྱང་དཀོན་པོ་རེད་འདུག །</a><a data-m="1271159" data-d="3835">(93) གོང་ན་མེད་པའི་གདམས་པ་རྣམ་དྲུག་ནི། །གནས་ལུགས་གོ་ན་ཐོས་པ་གོང་ན་མེད། ། </a><a data-m="1274994" data-d="4046">རྩ་བ་ཆོད་ན་བསམ་པ་གོང་ན་མེད། །ཡེ་ཤེས་སྐྱེས་ན་ཐབས་ལམ་གོང་ན་མེད། ། </a><a data-m="1279040" data-d="3549">ཆོས་ལ་བཀོལ་བཏུབ་བྱིན་རླབས་གོང་ན་མེད། །སྐྱེ་ཤི་མེད་རྟོགས་དངོས་གྲུབ་གོང་ན་མེད། ། </a><a data-m="1282589" data-d="4884">ཐོབ་རྒྱུ་མེད་རྟོགས་གདེང་ཚད་གོང་ན་མེད། །དེ་དག་སྦྱོར་ན་སངས་རྒྱས་རང་ལས་འབྱུང༌། ། </a><a data-m="1287473" data-d="6247">ཞེས་པ་སྟེ། ད་ལྟ་སྒོམ་གྱི་གདེང་ཚོད་འཐོབ་འོང་ན་དེའི་གོང་དུ་གཞན་མི་དགོས་པའི་གདམས་པ་རྣམ་པ་དྲུག་ཡོད། </a><a data-m="1293720" data-d="3360">གང་རེད་ཟེར་ན། ཆོས་ཐམས་ཅད་ཀྱི་གནས་ལུགས་སྟོང་པ་ཉིད་འདི་གོ་སོང་ན་</a><a data-m="1297080" data-d="3775">ཐོས་པ་འདི་ལས་ལྷག་ཏུ་སྟོང་ཉིད་རྟོགས་པ་ལས་ལྷག་</a><a data-m="1300855" data-d="2691">གོང་གི་ཐོས་བསམ་ཞིག་གང་ལའང་བྱ་བ་མེད། </a><a data-m="1303546" data-d="2676">འཁྲུལ་པའི་གཞི་རྩ་ཐམས་ཅད་བཅད་སོང་ནས་བཟུང་སྟེ་</a><a data-m="1306222" data-d="3839">དེ་ཐོས་པའི་སྙིང་པོ་བསམ་པ་འདི་དེ་གོང་ན་ཡོད་པ་མ་ཡིན། </a><a data-m="1310061" data-d="3073">གནས་ལུགས་མ་བཅོས་པའི་ཡེ་ཤེས་དེ་རང་གི་རྒྱུད་ལ་སྐྱེས་འོང་ན། </a><a data-m="1313134" data-d="5747">གསང་སྔགས་རྡོ་རྗེ་ཐེག་པའི་ཐབས་ལམ་ཟེར་རྒྱུ་འདི་གནས་ལུགས་ཀྱི་ཡེ་ཤེས་སྐྱེས་པ་དེའི་གོང་ན་གཞན་དུ་མེད། </a><a data-m="1318881" data-d="4152">སྒོ་ལུས་ངག་ཡིད་གསུམ་འདི་ཆོས་ལ་ག་ཚོད་བཀོལ་ཐུབ་ཐུབ་བྱུང་སྟེ། </a><a data-m="1323033" data-d="3233">དཔེར་ན་རྟ་སྲབ་ཀྱིས་དུལ་སོང་བ་ལྟ་བུ་ཅན་ཞིག་ཡིན་ན་</a><a data-m="1326266" data-d="2633">བླ་མའི་བྱིན་རླབས་དེ་གོང་ན་གཞན་དུ་གང་ཡང་མེད། </a><a data-m="1328899" data-d="3552">ཆོས་དབྱིངས་སྐྱེ་བ་མེད་པའི་སྐྱེ་ཤི་མེད་པའི་དོན་འདི་མངོན་སུམ་དུ་རྟོགས་ན། </a><a data-m="1332451" data-d="3523">མཆོག་དང་ཐུན་མོང་གི་དངོས་གྲུབ་གོང་ན་ཐོབ་རྒྱུ་མེད། </a><a data-m="1335974" data-d="4981">སངས་རྒྱས་རང་གི་སེམས་ལ་རྫོགས་ཡོད་པ་ཤེས་དུས་ཐོབ་རྒྱུ་མེད་པ་རྟོགས་སོང་ན་</a><a data-m="1340955" data-d="3138">ལྟ་སྒོམ་གྱི་གདེང་ཚད་གོང་ན་མེད་པ་འགྱུར་བ་ཡིན་པས་</a><a data-m="1344093" data-d="4873">དེ་དག་སྦྱོར་ན་སངས་རྒྱས་ཕྱིར་འཚོལ་མི་དགོས་པ་རང་གི་སེམས་ལས་འབྱུང་བ་ཡིན། </a><a data-m="1348966" data-d="3734">(94) མཐར་ཕྱིན་བསྒྲུབ་ལ་མ་ཤོར་རྣམ་དྲུག་ནི། །ཟླར་དགའ་གྲོགས་ཀྱི་དབང་དུ་མ་ཤོར་དང༌། ། </a><a data-m="1352700" data-d="3737">ངོར་བསྟོད་ཟས་ཀྱི་དབང་དུ་མ་ཤོར་དང༌། །འབྲེལ་འདྲིས་རྣམ་གཡེང་དབང་དུ་མ་ཤོར་དང༌། ། </a><a data-m="1356437" data-d="3923">བརྩེ་གདུང་གཉེན་གྱི་དབང་དུ་མ་ཤོར་དང༌། །བཟོ་རིག་བཤེས་གཉེན་དབང་དུ་མ་ཤོར་དང༌། ། </a><a data-m="1360360" data-d="4220">གསོག་བྲུན་ནོར་རྫས་དབང་དུ་མ་ཤོར་དང༌། །དེ་ལྟར་དྲུག་ལྡན་ཆོས་ལམ་མཐར་ཕྱིན་འགྱུར། ། </a><a data-m="1364580" data-d="6239">གསུངས་དུས། ཆོས་མཐར་ཕྱིན་བྱེད་དམ་པའི་ཆོས་བསྒྲུབ་པ་དེ་ལ་</a><a data-m="1370819" data-d="2860">གེགས་དང་གོལ་ས་དབང་དུ་མ་ཤོར་བ་རྣམ་པ་དྲུག་ཡོད། </a><a data-m="1373679" data-d="3207">གང་རེད་ཟེར་ན། དེ་རང་ལ་གྲོགས་པོ་མང་པོ་འཚོལ། </a><a data-m="1376886" data-d="3469">དེའི་ངོ་སྲུང་གི་དོན་དུ་བྱེད་ལས་མང་པོ་སྒྲུབ་དེ་བྱས་ན་</a><a data-m="1380355" data-d="4363">རང་ལ་ཆོས་ཐག་རིང་དུ་ལུས་འགྲོ་རྒྱུ་རེད་དེ་གྲོགས་ཀྱི་དབང་དུ་མ་ཤོར་པ་དང༌། </a><a data-m="1384718" data-d="4799">ཕ་རོལ་རྣམས་ཀྱིས་ཁྱེད་མཁས་པ་རེད། གྲུབ་ཐོབ་རེད། མངོན་ཤེས་འདུག་</a><a data-m="1389517" data-d="6288">གྲུབ་རྟགས་རེད་ཟེར་དེ་ཡིན་སྣང་ཤར་ཏེ་རང་གིས་ཁ་གསག་བྱེད་མཁན་དེ་དག་ལ་</a><a data-m="1395805" data-d="5225">རྙེད་པ་བཀུར་སྟི་གསོལ་རས་མ་ཤོར་བ་དང༌། </a><a data-m="1401030" data-d="5084">ཆོས་པ་རི་ཁྲོད་ལ་བསྡད་ན་རི་དྭགས་རྨས་མ་བཞིན་དུ་རང་ཉིད་གཅིག་པུ་བསྡད་དགོས་རྒྱུ་རེད་དུས། </a><a data-m="1406114" data-d="3526">སྔར་ངོ་ཤེས་པ་མང་པོ་ཡོད། གྲོགས་པོ་རྙིང་པ་མང་པོ་ཐུག་ན་</a><a data-m="1409640" data-d="3817">རྣམ་གཡེང་འདུ་འཛིའི་དབང་དུ་ཤོར་རྒྱུ་རེད་དུས་དེ་མ་ཤོར་བ་དང༌། </a><a data-m="1413457" data-d="4307">གཉེན་ལ་བརྩེ་གདུང་ཧ་ཅང་ཆེ་སོང་ན་དེ་དག་བྱམས་སྐྱོང་གི་བྱ་བ་མང་པོས་</a><a data-m="1417764" data-d="3396">ཆོས་ལ་བཤོལ་འགྲོ་རྒྱུ་རེད་དུས་དེའི་དབང་དུ་མ་ཤོར་བ། </a><a data-m="1421160" data-d="8147">ཆོས་ཡང་དག་པ་ལ་བརྩོན་པར་བྱེད་ནའང་</a><a data-m="1429307" data-d="3880">མཚན་ཉིད་དང་ལྡན་པའི་དགེ་བའི་བཤེས་གཉེན་འཚོལ་བ་མ་གཏོགས་ལྷ་འབྲི་བ་ལྟ་བུ་དང༌། </a><a data-m="1433187" data-d="4059">སྐུ་བཞེངས་པ་ལྟ་བུ་ལས་ཀ་བཟོ་མང་པོ་ལ་བརྩོན་པར་བྱས་ན་</a><a data-m="1437246" data-d="2900">དེའི་དབང་དུ་བྱས་པས་ཚེ་འདིའི་བྱ་བ་ལ་ཤོར་འགྲོ། </a><a data-m="1440146" data-d="3927">ནོར་དང་ལོངས་སྤྱོད་གང་ཡོད་པ་དེ་དག་ཐམས་ཅད་མཆོད་སྦྱིན་དུ་མ་རེད་བ། </a><a data-m="1444073" data-d="2377">ཕུགས་ནོར་དུ་ཡུན་རིང་པོ་གསོག་བྲུན་སྐབས་སུ་</a><a data-m="1446450" data-d="3903">ཡི་དྭགས་ཀྱི་རྒྱུ་སྐྱེད་བྱེད་འགྲོ་རྒྱུ་རེད་དེའི་དབང་དུ་མ་ཤོར་བ། </a><a data-m="1450353" data-d="3211">དེ་དྲུག་དང་ལྡན་ན་ཆོས་ཀྱི་ལམ་མཐར་ཕྱིན་པར་འགྱུར་བ་ཡིན། </a><a data-m="1453564" data-d="4386">(95) མི་གཞིའི་སྐྱོན་དྲུག་བརྟགས་ཏེ་འདོར་བ་ནི། །རང་འཁྲུག་གཞན་སྨོད་དུག་ལྔ་རགས་པ་དང༌། ། </a><a data-m="1457950" data-d="3642">ཅོལ་ཆུང་འདོ་མེད་བློ་སྣ་རགས་པ་དང༌། །དོན་མེད་བྱ་བྱེད་འབྲེལ་འདྲིས་དགའ་བ་དང༌། ། </a><a data-m="1461592" data-d="5568">གྱོང་པོ་ཆིག་ཚུགས་བསྐུལ་ཏུ་མི་བཏུབ་དང༌། །མཐོ་འགྲོགས་གསར་ངས་ཕྱི་བཤོལ་ཆེ་བ་དང༌། ། </a><a data-m="1467160" data-d="7413">ངན་གཡོ་གྱ་གྱུས་ཞེ་བཞག་ཆེ་བ་རྣམས། །དམ་ཆོས་བསྒྲུབ་ལ་སྐྱོན་ཡོན་བརྟགས་ཏེ་སྤང༌། ། </a><a data-m="1474573" data-d="4370">ཞེས་པའི་སྒོ་ནས་གསུངས་དུས། </a><a data-m="1478943" data-d="3841">སྤྱིར་སློབ་མ་དམ་པའི་ཆོས་ལ་བསྐུལ་བ་དེ་ལ་མི་གཞི་ཡག་པོ་མེད་ན་</a><a data-m="1482784" data-d="4549">མི་གཞིའི་སྐྱོན་དྲུག་ཡོད་དེ། དེ་སྐྱོན་དྲུག་འདི་རང་གི་རྒྱུད་ལ་བྱུང་ངམ་མ་བྱུང་བལྟ། </a><a data-m="1487333" data-d="2934">གཉེན་པོས་བཙལ་ཏེ་བསྒོམ་དགོས་པ་ཡིན། གང་ཡིན་ཟེར་ན། </a><a data-m="1490267" data-d="4879">རང་རྟག་པར་མི་དང་འཁྲུག་རྩོད་བྱས་བསྡད་ན་བག་ཕེབས་པོ་ཞིག་གཏན་ནས་ཡོང་གི་མ་རེད་དུས་</a><a data-m="1495146" data-d="4014">རང་གིས་འཁྲུག་པ་འགྱུར་བ་དང༌། གཞན་ལ་སྐྱོན་བརྗོད་ཁོ་ན་བྱས་ཏེ་</a><a data-m="1499160" data-d="6440">དག་སྣང་མེད་ནས་བཟུང་སྟེ་ཉོན་མོངས་པ་དུག་ལྔ་ཇེ་ཆེ་ཇེ་རགས་སུ་འགྲོ་རྒྱུ་ཡིན་པས་དེ་ལྟ་བུ་དང༌། </a><a data-m="1505600" data-d="4520">དེ་ནས་ལས་ཀ་མང་པོ་ཞིག་དུས་རྟག་ཏུ་བརྩོན་པར་བྱས་ཏེ་ཅོལ་ཆུང་ཟེར་དུས། </a><a data-m="1510120" data-d="2600">སྤྲེའུ་བཞིན་དུ་སེམས་འདི་དྲན་རྒྱུ་མང་པོ་བྱས་ན་</a><a data-m="1512720" data-d="2953">རང་གི་དོན་འདི་སྟོར་འགྲོ་རྒྱུ་རེད་དུས་འདོ་མེད་པ་དང༌། </a><a data-m="1515673" data-d="5513">བློ་སྣ་དྲན་རྒྱུ་མང་པོ་བྱས་ན་བྱ་བ་གཅིག་མཐར་ཕྱིན་རྒྱུ་མ་རེད་དུས་དེ་མེད་པ་དང༌། </a><a data-m="1521186" data-d="3008">འཇིག་རྟེན་ཚེ་འདིའི་བྱ་བའི་དོན་འབྲས་མེད། </a><a data-m="1524194" data-d="4832">དམ་པའི་ཆོས་ཀྱི་འབྲས་བུ་མེད་པ་རྣམ་གཡེང་འདུ་འཛི་འབའ་ཞིག་གིས་བྱ་བྱེད་བྱས་པ་དང༌། </a><a data-m="1529026" data-d="4492">གྲོགས་པོ་དང་འབྲེལ་འདྲིས་ནང་ཁོངས་ནང་ལ་ངོ་དགའ་བྱད་འཛུམ་ལ་བལྟས་ཏེ་</a><a data-m="1533518" data-d="4863">རྣམ་གཡེང་གཡེངས་བ་དང༌། མི་ཧ་ཅང་གྱོང་ཆེ་སྟེ་གཡག་གི་སྒྱིད་ཁུ་འདྲ་རེད་དུས་</a><a data-m="1538381" data-d="5652">སུ་ལའང་མཐུན་པོ་འོང་རྒྱུ་མ་རེད་དུས། དེ་ཕྱིར་ན་གྱོང་པོ་ཆིག་ཚུགས་ལས་ཀ་འདི་བྱེད། </a><a data-m="1544033" data-d="3954">ཐར་པའི་ལམ་དེ་འདྲ་བྱས་སྒྲུབ་བསྡད་ན་དེ་བཞིན་དུ་བརྩོན་དུ་མི་བཏུབ་པ་དང༌། </a><a data-m="1547987" data-d="4466">རང་གོ་ས་མཐོན་པོ་དང་སྙན་གྲགས་ཆེན་པོ་དེ་ལྟ་བུ་དགོས་འདུག་</a><a data-m="1552453" data-d="3790">བསམ་རྒྱུ་མཐོ་ས་ལ་འགྲོགས་འགྲོ་བ་དང༌། ཨ་གསར་ཧ་ཅང་ཆེ་ན་</a><a data-m="1556243" data-d="5776">རྙིང་པ་ཐམས་ཅད་ཕར་གཡུག་བཏང་གཞུང་མེད་པ་རེད་སོང་ན་</a><a data-m="1562019" data-d="2951">དམ་པའི་ཆོས་ཐམས་ཅད་ཕྱི་བཤོལ་འགྲོ་བ་དང༌། </a><a data-m="1564970" data-d="2913">གཞན་མགོ་སྐོར་རྒྱུའི་གཡོ་སྒྱུ་མང་པོ་ཡོད་པ་དང་ནི། </a><a data-m="1567883" data-d="3757">གནོད་པ་ཞིག་བྱས་ན་ཁ་ནས་མི་སྨྲ་བ་ཁོག་པའི་ནང་དུ་བཞག་བསྡད་པ། </a><a data-m="1571640" data-d="3795">དེ་ཡིན་ན་དམ་ཆོས་སྒྲུབ་པའི་སྐྱོན་ཡིན་ཏེ་མི་གཞི་ངན་པའི་སྐྱོན་དེ་རྣམས་</a><a data-m="1575435" data-d="5259">རང་གི་རྒྱུད་ལ་བྱུང་ངམ་མ་བྱུང་བལྟ། བྱུང་ན་གཉེན་པོ་བསྟེན་ནས་བརྟགས་ཏེ་སྤང་བར་བྱ་དགོས་པ་ཡིན། </a><a data-m="1580694" data-d="7254">(96)   ཀུན་སྤྱོད་སྐལ་བ་ངན་པའི་སྐྱོན་དྲུག་ནི། །བྱས་པ་མི་གཟོ་དྲིན་ལན་ཉེས་ཀྱིས་འཇལ། ། </a><a data-m="1587948" data-d="5578">རང་ལ་མི་འཇལ་གཞན་ལ་ཕོད་ཁམ་ཆེ། །འགྱུར་ལྡོག་མང་ཞིང་མི་རྟག་ཁམས་འདུས་ཆེ། ། </a><a data-m="1593526" data-d="5674">གདོང་ལྕང་ངོར་དགའ་ཁ་ཞེ་གཉིས་པ་ཅན། །དོན་ལྡན་མི་ཤེས་བློ་མང་གཏམ་ལ་དགའ། ། </a><a data-m="1599200" data-d="4000">བྱས་པ་མེད་པར་རེ་བ་ཆེ་བ་རྣམས། །སྐལ་ངན་དམ་ཆོས་ཕྱོགས་མིན་རིང་དུ་སྤང༌། ། </a><a data-m="1603200" data-d="6147">ཞེས་པ་སྟེ། མི་གཞི་དམ་པའི་ཆོས་ཀྱི་སྣོད་དུ་མི་རུང་བའི་སྐལ་བ་ངན་པའི་སྐྱོན་དྲུག་ཡོད། </a><a data-m="1609347" data-d="5626">གང་རེད་ཟེར་ན། ཕ་ལ་ཕན་པ་བྱས་ནའང༌། ཕན་པའི་ལན་དུ་ཚུར་དྲིན་གཟོ་མི་ཤེས་པ་དང༌། </a><a data-m="1614973" data-d="3841">ཕ་དྲིན་ལན་ཡག་པོ་འཇལ་ནའང་དེ་ལ་ཚུར་གནོད་པ་བྱས་ཏེ་</a><a data-m="1618814" data-d="6712">ཉེས་པས་འཇལ་བ་དང་ནི། དེ་ནས་རང་གིས་རང་ལ་རང་རྒྱུད་ཀྱི་སྐྱོན་འདི་</a><a data-m="1625526" data-d="2247">དྲན་ཤེས་བག་ཡོད་ཀྱི་སྒོ་ནས་མི་ལྟ་བ། </a><a data-m="1627773" data-d="8202">གཞན་ཕ་རོལ་པོ་དེ་ལ་སྐྱོན་དང་ཉེས་པ་གང་ཆོག་ཆོག་བལྟ་བའི་ཕོད་ཁམ་ཆེ་བ་དང༌། </a><a data-m="1635975" data-d="6797">བློ་རྟག་ཏུ་རིང་ན་དགའ། ཉེ་ན་སྡུག་སྣང་བ་ལྟ་བུ་འགྱུར་ལྡོག་མང་པོ་བྱས་པ་དང་ནི། </a><a data-m="1642772" data-d="3772">དུས་རྟག་ཏུ་སེམས་སྦུབས་སུ་དོག་སྟེ་འཁྲུག་མི་དགོས་པའི་དུས་ན་</a><a data-m="1646544" data-d="4123">སེམས་ཅོལ་ཆུང་ཆུང་དུ་འགྱུར་བས་ན་མི་རྟག་པ་ཁམས་འདུས་དང༌། </a><a data-m="1650667" data-d="3266">གདོང་ལྕང་ངོར་དགའ་གསུངས་དུས། གདོང་པ་གསར་པ་བྱས་ཏེ་</a><a data-m="1653933" data-d="4749">ཡང་མི་ཞིག་ཐུག་ན་དེ་དགའ་བ་བྱས། གཉིས་ཐུག་ན་དེ་མ་ཡིན་པ་གཞན་དག་ཞིག་བཤད་དེ་</a><a data-m="1658682" data-d="4124">ཁ་དང་ཞེ་གཉིས་མ་མཐུན་ན་དེ་ཆོས་ལ་བཤོལ་འོང་བ་ཡིན། </a><a data-m="1662806" data-d="3967">བྱ་བ་དོན་དང་ལྡན་པ་མི་ཤེས་པ་འཇིག་རྟེན་ཚེ་འདིའི་གཏམ་སྨྲ་བ། </a><a data-m="1666773" data-d="4753">རྣམ་གཡེང་བྱས་པ། དོན་མེད་ཁོ་ན་དགའ་བར་འགྱུར་བ། </a><a data-m="1671526" data-d="7236">ཕ་ལ་དོན་ཆེན་པོ་བྱས་པ་གང་ཡང་མེད་པ་རང་ལ་མང་པོ་ཞིག་འཐོབ་འོང་བསམ་རྒྱུའི་རེ་བ་ཆེ་བ་རྣམས་</a><a data-m="1678762" data-d="5273">སྐལ་བ་ངན་པ་དམ་པའི་ཆོས་ལས་ཕྱོགས་པ་ཡིན་པས་ན་དེ་རིང་དུ་སྤང་སྟེ་སྐྱོན་དྲུག་འདི། </a><a data-m="1684035" data-d="3912">(97)  མཐར་ཕྱིན་སྐྱོན་ལས་གྲོལ་བའི་ཆོས་དྲུག་ནི། །བློ་བརྟན་རང་རྒྱུད་དགེ་ཞིང་བྱ་བ་ཉུང༌། ། </a><a data-m="1687947" data-d="3979">སྙིང་རུས་ཞེ་བཅད་ཆེ་ཞིང་བཟོད་དང་ལྡན། །གཞན་གྱིས་མི་བརྫི་རྐྱེན་གྱིས་འཕྲོག་པ་མེད། ། </a><a data-m="1691926" data-d="3589">ཕྱི་ཐག་རྒྱུན་རིང་དད་གུས་ངོ་ལྐོག་མེད། །བློ་བཟང་གྲོས་འདུན་ཆེ་ཞིང་ཐབས་ལ་མཁས། ། </a><a data-m="1695515" data-d="6056">གཞན་སྐྱོན་མི་བརྗོད་རང་སྐྱོན་མཚང་ནས་འདོན། །དེ་འདྲའི་སྐྱེས་མཆོག་བྱང་ཆུབ་གཏན་གྱི་གྲོགས། ། </a><a data-m="1701571" data-d="7547">གསུངས་པ་བཞིན་དུ་དམ་པའི་ཆོས་མཐར་ཕྱིན་པ་དང་མི་གཞི་ངན་པའི་སྐྱོན་ལས་གྲོལ་བའི་ཆོས་དྲུག་ཡོད། </a><a data-m="1709118" data-d="4697">གང་རེད་ཟེར་ན། བློ་བརྟན་པོའི་སྒོ་ནས་འགྱུར་ལྡོག་གཏན་ནས་མེད་པ་དང༌། </a><a data-m="1713815" data-d="4723">རང་གི་རྒྱུད་འདི་དམ་པའི་ཆོས་ལ་ཡ་འགྱུར་སླ་བ་གྲོགས་དང་མཐུན་པ་ནི་དགེ་བ་དང༌། </a><a data-m="1718538" data-d="3242">འཇིག་རྟེན་ཚེ་འདིའི་བྱ་རྒྱུ་ལས་རྒྱུ་མང་པོ་མི་བྱེད་པ། </a><a data-m="1721780" data-d="5764">དམ་པའི་ཆོས་ཐོས་བསམ་སྒོམ་གསུམ་བྱེད་ན་དེ་སྙིང་རུས་སྒོ་ནས་ཚུལ་བཞིན་དུ་བརྩོན་པ་དང༌། </a><a data-m="1727544" data-d="2373">ཞེ་ཡིས་དམ་བཅའ་གཅིག་བཏང་ཚར་ནས་བཟུང་སྟེ། </a><a data-m="1729917" data-d="5414">དཀའ་ཚེགས་ངལ་དུབ་ག་ཚོད་བྱས་ནའང་དེ་བློས་མི་གཏོང་བའི་ཞེ་བཅད་ཆེ་བ་དང༌། </a><a data-m="1735331" data-d="2696">ཆོས་ཀྱི་དོན་དག་ལ་དཀའ་སྤྱད་གང་བྱེད་དགོས་ན་</a><a data-m="1738027" data-d="2613">སྡུག་བསྔལ་ཐམས་ཅད་བཟོད་ནུས་པ་ལྡན་པ་དང༌། </a><a data-m="1740640" data-d="4580">གཞན་ཕ་རོལ་པོས་དེ་ལ་བར་གཅོད་རྩོམ་ནའང་དེས་དབང་དུ་མི་བརྫི་བ་དང༌། </a><a data-m="1745220" data-d="4513">རྐྱེན་བཟང་ངན་གང་གི་སྒོ་ནས་བློ་འགྱུར་ཏེ་དམ་པའི་ཆོས་ལས་འཕྲོག་པ་མེད་པ། </a><a data-m="1749733" data-d="4605">སུ་དང་འགྲོགས་ནའང་ཕྱི་ཐག་རྒྱུན་རིང་པོའི་སྒོ་ནས་</a><a data-m="1754338" data-d="3808">ལོ་དང་ཟླ་བ་དེ་བཞིན་དུ་ཇེ་ངན་ཇེ་སྡུག་ཏུ་མི་འགྲོ་བ་དང༌། </a><a data-m="1758146" data-d="4564">བླ་མ་དང་དཀོན་མཆོག་ལ་དད་པ་དང་གུས་པ་བྱས་ནས་ངོ་ལྐོག་གཏན་ནས་མེད་པ་དང༌། </a><a data-m="1762710" data-d="5936">ཐོས་བསམ་སྒོམ་གསུམ་གྱི་བློ་གྲོས་བཟང་པོས་གཏན་གྱི་འདུན་མ་དམ་པའི་ཆོས་ཀྱི་གྲོས་འདུན་ཆེ་ཞིང་</a><a data-m="1768646" data-d="2587">གདུལ་བྱ་འདུལ་བའི་ཐབས་ལ་མཁས་པ། </a><a data-m="1771233" data-d="3593">གཞན་ཕ་རོལ་པོའི་སྐྱོན་མཐོང་ནའང་དེའི་ཆེད་དུ་དར་འཕྱར་འཕྱར། </a><a data-m="1774826" data-d="4194">དུང་འབུད་འབུད་ཆེད་དུ་མི་བརྗོད་པ་རང་གི་སྐྱོན་དང་མཚང་ལ་བལྟ་སྟེ། </a><a data-m="1779020" data-d="3366">དེ་ཐམས་ཅད་གཏན་ནས་མེད་པའི་གཉེན་པོའི་ཐབས་</a><a data-m="1782386" data-d="2940">རྒྱུད་ལ་བསྟེན་པར་བྱེད་པ་དེ་འདྲ་བའི་སྐྱེས་བུ་མཆོག་འདི་ནི་</a><a data-m="1785326" data-d="4295">བྱང་ཆུབ་གོ་འཕང་གཏན་གྱི་གྲོགས་སུ་འཚོལ་བར་བྱེད་པ་ཡིན། </a><a data-m="1789621" data-d="3811">(98) ཆོས་བྱེད་རྣམས་ཀྱི་ཕྲག་དོག་སྐྱོན་དྲུག་ནི། །གཞན་ལས་རྙེད་མང་ལོངས་སྤྱོད་འབྱོར་འདོད་དང༌། ། </a><a data-m="1793432" data-d="3774">འཁོར་མང་བུ་སློབ་རྒྱས་པར་འདོད་པ་དང༌། །བསོད་ནམས་ཅི་ཆེ་འདུ་བ་མང་འདོད་དང༌། ། </a><a data-m="1797206" data-d="8367">སྙན་གྲགས་བ་དན་རྒྱལ་ཁམས་ཁྱབ་འདོད་དང༌། །ཀུན་ལས་རབ་འཕགས་ཆེ་ཁྱད་འདོད་པ་དང༌། ། </a><a data-m="1805573" data-d="4101">རང་ལས་གཞན་མིན་གཅིག་ཀྱང་མི་འདོད་པ། །འདི་དག་འདོད་ལྷའི་མེ་ཏོག་མདའ་ཡིས་བཅོམ། ། </a><a data-m="1809674" data-d="9497">ཆོས་བྱེད་པ་རྣམས་ལ་ཆོས་ཀྱི་སྐྱོན་དུ་གྱུར་པའི་ཕྲག་དོག་གི་སྐྱོན་གང་རེད་ཟེར་ན། </a><a data-m="1819171" data-d="6233">ཕ་རོལ་པོ་གཞན་རང་དང་མཉམ་པ་ཞིག་ཡོད་ན་དེ་བས་རང་རྙེད་པ་མང་པོ་ཞིག་ཐོབ་འདོད་དང༌། </a><a data-m="1825404" data-d="4328">ལོངས་སྤྱོད་ཀྱིས་ཕ་རོལ་པོ་དེ་ཟིལ་གྱིས་གནོན་ཐུབ་པ་འདོད་པ་ཡོད་པ་དང༌། </a><a data-m="1829732" data-d="5421">འཁོར་ག་ཚོད་ཡིན་ན་མང་དགོས་པ་དེ་གཞན་ཕན་བསམ་པ་བྱང་ཆུབ་ཀྱི་སེམས་མེད་པའི་སྒོ་ནས་</a><a data-m="1835153" data-d="2633">བུ་དང་སློབ་མ་མང་པོ་རྒྱས་པར་འདོད་པ། </a><a data-m="1837786" data-d="3853">དེའི་ཐད་ལ་ཐོབ་དང་གོ་ས་མངའ་ཐང་གཟི་བརྗིད་སྙན་གྲགས་ལ་སོགས་པ་</a><a data-m="1841639" data-d="2187">བསོད་ནམས་ཅི་ཆེ་མང་པོ་ཡོད་པ། </a><a data-m="1843826" data-d="3187">མི་མང་པོ་དུས་རྟག་ཏུ་འདུ་ན་བསམ་པ་ཡོད་པ་དང༌། </a><a data-m="1847013" data-d="3000">དེ་ནས་རང་གི་སྙན་གྲགས་ཀྱིས་རྒྱལ་ཁམས་ཁྱབ་དགོས་རེད་བསམ་</a><a data-m="1850013" data-d="6507">སྙན་གྲགས་ཁོ་ན་སྒྲུབ་པ་དང༌། མི་སུ་ལ་ཡང་མ་མཐུན་པའི་ཀུན་ལས་ཁྱད་པར་དུ་འཕགས་པ་དགོས་བསམ་</a><a data-m="1856520" data-d="4253">ཀུན་ལས་རབ་ཏུ་འཕགས་པའི་ཆེ་བའི་ཡོན་ཏན་འདོད་པ། </a><a data-m="1860773" data-d="4671">རང་ལས་གཞན་མིན་པ་གཅིག་ཀྱང་གོང་དུ་ཤོར་མི་ཉན་པ་ལྟ་བུ་འདོད་པ་འདི་དག་ནི། </a><a data-m="1865444" data-d="4689">འདོད་པའི་ལྷའི་བདུད་དགའ་རབ་དབང་ཕྱུག་གི་མེ་ཏོག་གི་མདའི་དབང་དུ་བསྒྱུར་པ་ཡིན་པས་ན། </a><a data-m="1870133" data-d="3952">དམ་པའི་ཆོས་ལས་རྒྱང་རིང་དུ་འགྲོ་བ་ཡིན། </a><a data-m="1874085" data-d="4868">(99)  དེ་ལ་རྟགས་དྲུག་འཆར་བའི་མྱུ་གུ་ནི། །བསོད་ནམས་འདུ་འཛི་ཅན་ལ་ཡིད་སྨོན་འདིང༌། ། </a><a data-m="1878953" data-d="4227">ཆོས་མཛད་གོང་མ་རྣམས་ལ་ངན་སྐྱོན་བརྗོད། །གཞན་གྱི་ཕུན་ཚོགས་མཐོང་ལ་ཁོང་ཁྲོ་འཁྲུག །</a><a data-m="1883180" data-d="4001">བྱམས་སེམས་གཞན་དོན་ཅན་ལ་ཟུར་ཟ་གཏོང༌། །སྒོམ་སྒྲུབ་དངོས་གྲུབ་ཅན་ལ་གཤེ་སྐུར་འདེབས། ། </a><a data-m="1887181" data-d="5919">མ་རིག་ལོག་པར་ལྟ་བའི་ཁ་འཛིན་བྱེད། ། </a><a data-m="1893100" data-d="6746">ཅེས་པ་སྟེ། གོང་དུ་བཤད་པ་དེ་ལྟ་བུ་བར་ཆད་བདུད་ཀྱི་དབང་དུ་འགྲོ་བའི་རྟགས་དྲུག་གང་རེད་ཟེར་ན། </a><a data-m="1899846" data-d="6608">མི་མང་པོ་འཁོར་དུ་འདུ་བ་དང་བྱ་བྱེད་མང་པོ་ལས་ཀ་ཡོད་པ་དེ་ལྟ་བུ་ཞིག་</a><a data-m="1906454" data-d="4823">ང་རེད་ན་ཨ་རེ་ཆེ་བསམ་བློ་མ་གཏོགས། ཆོས་རྒྱུད་ལ་སྦྱོར་བ་ལ་རེ་བ་མེད་པ་དང༌། </a><a data-m="1911277" data-d="3956">ཆོས་མཛད་གོང་མ་ཐམས་ཅད་མཁས་པ་གྲུབ་པ་བཟང་པོ་བཙུན་པ་ཡོད། </a><a data-m="1915233" data-d="4440">དེ་ཐམས་ཅད་རང་གི་མགོ་ལས་ཤོར་དོགས་ཀྱི་སྒོ་ནས་དེ་ལ་སྐྱོན་མང་པོ་བརྗོད་དེ་</a><a data-m="1919673" data-d="6360">དུས་རྟག་ཏུ་སྐུར་བ་འདེབས་པ་དང༌། རང་ལས་གཞན་དུ་གྱུར་པ་ཐམས་ཅད་ནོར་ལོངས་སྤྱོད་ཆེ་བ། </a><a data-m="1926033" data-d="4235">ཐོབ་གོ་ས་མཐོ་བ། སྙན་པ་གྲགས་པ་ཡོད་ན་དེས་སེམས་གཏན་ནས་མི་དགའ་སྟེ་</a><a data-m="1930268" data-d="7638">ཁོང་ཁྲོ་འཁྲུག་པར་འགྱུར་བ་དང༌། བྱམས་སྙིང་རྗེའི་སྒོ་ནས་གཞན་སེམས་ཅན་གྱི་དོན་མཛད་པའི་གང་ཟག་ཐམས་ཅད་ལ་</a><a data-m="1937906" data-d="3655">ཟུར་ཟ་གཏོང་སྟེ་དེ་ལ་སྐྱོན་མང་པོ་བྱེད་པ་དང༌། </a><a data-m="1941561" data-d="3966">སྒོམ་དང་སྒྲུབ་པའི་སྒོ་ནས་མཆོག་དང་ཐུན་མོང་གི་དངོས་གྲུབ་ཐོབ་སོང་བ་ཡིན་ན་</a><a data-m="1945527" data-d="3566">དེ་ལ་ཟོག་པོ་རེད། གཅིག་རེད། གཉིས་རེད། དབང་སྡུད་སྒྲུབ་མཁན་རེད། </a><a data-m="1949093" data-d="3807">གཤེ་སྐུར་མང་པོ་འདེབས་པ་དང༌། མ་རིག་ལོག་པར་ལྟ་བ་</a><a data-m="1952900" data-d="5766">ལྟ་བ་ངན་པའི་ཁ་འཛིན་བྱེད་དེ་ལྟ་བ་ངན་པའི་རྗེས་སུ་སྤོབས་པར་འགྱུར་བ་ཡིན་པས་དེ་སྤོངས། </a><a data-m="1958666" data-d="4494">(100)  དེ་འདྲའི་སྐལ་ངན་བསྟེན་པའི་སྐྱོན་དྲུག་ནི། །མཐོང་བ་ཙམ་གྱིས་ངེས་འབྱུང་དད་པ་འགྲིབ། ། </a><a data-m="1963168" data-d="4168">ཐོས་པ་ཙམ་གྱིས་ཐར་པའི་ལམ་དང་རིང༌། །དྲན་པ་ཙམ་གྱིས་འཁོར་བའི་ས་བོན་འདེབས། ། </a><a data-m="1967336" data-d="3756">རེག་པ་ཙམ་གྱིས་བྱིན་རླབས་དངོས་གྲུབ་ཡལ། །གཏམ་འདྲེས་ཙམ་གྱིས་དག་སྣང་མོས་གུས་འགྲིབ། ། </a><a data-m="1971092" data-d="4093">ཆོས་ཀྱིས་འབྲེལ་ཚད་བདུད་ཀྱིས་བྱིན་བརླབས་པ། །ཤི་བའི་འོག་ཏུ་མནར་མེད་གནས་སུ་འགྲོ། ། </a><a data-m="1975185" data-d="2122">དེ་བས་དེ་འདྲའི་སྐལ་ངན་སྤང་བར་གྱིས། ། </a><a data-m="1977307" data-d="5671">གོང་དུ་བཤད་པ་མི་གཞི་ངན་པའི་སྐྱོན་ལ་སོགས་པ་</a><a data-m="1982978" data-d="7908">དེ་འདྲ་བའི་གྲོགས་པོ་བསྟེན་ན་སྐྱོན་དྲུག་ཡོད་པ་ཡིན། གང་རེད་ཟེར་ན། </a><a data-m="1990886" data-d="4093">དེ་དག་ཐམས་ཅད་མཐོང་བ་དང་ཁམས་གསུམ་འཁོར་བ་ལ་ངེས་འབྱུང་</a><a data-m="1994979" data-d="3852">ཡིད་ཆེས་ཀྱི་དད་པ་མ་འགྲིབ་སྟེ་ཆུང་དུ་འགྲོ་བ་ཡིན་ལ། </a><a data-m="1998831" data-d="3320">དེ་མི་དེའི་བྱ་བ་སྤྱོད་པ་ཐམས་ཅད་ཐོས་པ་ཙམ་</a><a data-m="2002151" data-d="3852">དེའི་རྗེས་སུ་སོང་ནས་ཐར་པའི་ལམ་དང་ཐག་རིང་པོ་བྱེད་པ། </a><a data-m="2006003" data-d="3240">འདི་དེ་འདྲ་བྱེད་ཀྱི་འདུག་བསམ་སྟེ་སེམས་ལ་དྲན་ནས་</a><a data-m="2009243" data-d="4485">རང་གིས་ཀྱང་དེ་ལྟ་བུ་བྱེད་ན་ཁམས་གསུམ་འཁོར་བ་མཐའ་མེད་དུ་འཁྱམ་རྒྱུ་རེད་དུས་</a><a data-m="2013728" data-d="4450">ས་བོན་འདེབས་པ་ཡིན། དེ་དང་ལྷན་ཅིག་ཏུ་དགའ་བ་དང་རེག་པ་ཙམ་གྱིས་</a><a data-m="2018178" data-d="3239">བྱིན་རླབས་དང་དངོས་གྲུབ་ཐམས་ཅད་འཇའ་ཡལ་བ་ལྟར་དུ་འགྲོ། </a><a data-m="2021417" data-d="4158">དེ་ཡིས་ནང་ཕན་ཚུན་སྐད་ཆ་མང་པོ་བཤད་གཏམ་ཁ་བྱེད་ན་</a><a data-m="2025575" data-d="3936">དག་སྣང་དང་མོས་གུས་རང་ཤུགས་ཀྱིས་འགྲིབ་པ་དང༌། </a><a data-m="2029511" data-d="4409">ཆོས་ཞུས་ཏེ་དེ་ལ་འབྲེལ་བ་ཐོབ་སོང་ན་ཁོ་རང་གི་སྤྱོད་ངན་འདི་རང་ལ་གོས་</a><a data-m="2033920" data-d="5558">བདུད་ཀྱིས་བྱིན་གྱིས་བརླབས་ཏེ་ངན་སོང་དུ་འགྲོ་བར་འགྱུར་བ་ཤི་བའི་འོག་ཏུ་མནར་མེད་ཀྱི་གནས་སུ་འགྲོ་བས་ན། </a><a data-m="2039478" data-d="5843">དེ་འདྲ་བའི་སྐལ་བ་ངན་པའི་གྲོགས་པོ་རང་གི་སྤྱོད་པ་འདི་གཞན་གྲོགས་པོ་བསྟེན་པ་སྤོང་བར་གྱིས་ཤིག །</a><a data-m="2045321" data-d="3836">(101)  ངན་པའི་རྟགས་དྲུག་རང་བཞིན་བསྟན་པ་ནི། །ཆོས་ལ་ལྟ་ཅི་ཐ་མལ་བས་ཀྱང་དམན། ། </a><a data-m="2049157" data-d="5524">བསྟན་ཞུགས་ལྟ་ཅི་མ་རབས་བས་ཀྱང་དམན། །ཐེག་ཆེན་ལྟ་ཅི་མུ་སྟེགས་བྱེད་ལས་དམན། ། </a><a data-m="2054681" data-d="3844">གསང་སྔགས་ལྟ་ཅི་ལོག་སྲེད་ཅན་ལས་དམན། །ཉམས་ལེན་ལྟ་ཅི་སྡིག་ཅན་རྣམས་ལས་དམན། ། </a><a data-m="2058525" data-d="4353">ལྟ་སྒོམ་ལྟ་ཅི་ཆོས་དང་གནམ་ས་བཞིན། །བསྟན་པའི་ཆོམ་རྐུན་ཆོས་ལྟར་བཅོས་པ་སྟེ། ། </a><a data-m="2062878" data-d="5250">དད་ལྡན་ལོག་ལམ་ངན་འགྲོར་ཁྲིད་པས་སྤང༌། ། </a><a data-m="2068128" data-d="4094">དེ་ལྟ་བུའི་གང་ཟག་སྐལ་བ་ངན་པ་དང་འགྲོགས་ན་</a><a data-m="2072222" data-d="3167">ངན་པའི་རྟགས་དྲུག་རང་ལ་འཆར་བ་ཡིན། གང་རེད་ཟེར་ན། </a><a data-m="2075389" data-d="4895">དམ་པའི་ཆོས་དང་མཐུན་པ་ལྟ་ཅི་སྟེ། ཆོས་ཆོས་བཞིན་དུ་མ་སྤྱད་ན། </a><a data-m="2080284" data-d="2991">ཆོས་དྲེད་གོ་བས་ཁྱེར་བའི་འཁོར་མ་བསྟེན། །ཟེར་མཁན་འདི་རེད་དུས། </a><a data-m="2083275" data-d="4292">འཇིག་རྟེན་ཐ་མལ་པ་ཁྱིམ་པ་བས་ཀྱང་དམན་ཏེ་རྒྱུད་ཚོད་ཆོས་ལས་རིང་པ་ཡིན། </a><a data-m="2087567" data-d="2918">སངས་རྒྱས་ཀྱི་བསྟན་པའི་སྒོར་ཞུགས་པ་ལྟ་ཅི་སྟེ་</a><a data-m="2090485" data-d="3700">མ་རབས་ཏེ་སྡིག་པ་མི་དགེ་བ་སྤྱོད་པ་གདོལ་པ་དང་སྨད་ཚོང༌། </a><a data-m="2094185" data-d="2701">བཤན་པ་ལ་སོགས་པ་ནས་ཀྱང་དམན་པ་ཡིན། </a><a data-m="2096886" data-d="3035">ཐེག་པ་ཆེན་པོ་དང་ཐག་རིང་པོ་ལྟ་སྨོས་ཅི་དགོས། </a><a data-m="2099921" data-d="4174">ཕྱི་རོལ་མུ་སྟེགས་རྣམས་ཀྱང་སྲོག་གཅོད་སྤོང་བ་དང༌། ཚུལ་ཁྲིམས་སྲུང་བ་ལ་སོགས་པ་</a><a data-m="2104095" data-d="3140">ཡོད་རྒྱུ་རེད་དུས་དེ་ལས་ཀྱང་དམན་པ་རུ་འགྱུར་བ་ཡིན། </a><a data-m="2107235" data-d="3032">གསང་སྔགས་རྡོ་རྗེ་ཐེག་པའི་སྒོ་རུ་ཞུགས་པ་ལྟ་ཅི་</a><a data-m="2110267" data-d="4740">འཇིག་རྟེན་ཚེ་འདིའི་ཆགས་སྡང་རྨོངས་གསུམ་གྱི་ལོག་སྲེད་ཅན་ལས་ཀྱང་དམན་པ་ཡིན། </a><a data-m="2115007" data-d="4857">ཆོས་ཉམས་ལེན་བྱས་པ་ལྟ་ཅི་དུས་རྒྱུན་དུ་སྲོག་གཅོད་བྱེད་པའི་རྔོན་པ་དང༌། </a><a data-m="2119864" data-d="2425">རྒྱ་བོ་སྡིག་རྒན་རྣམས་ལས་ཀྱང་དམན་པ་ཡིན། </a><a data-m="2122289" data-d="4241">ལྟ་སྒོམ་སྤྱོད་པའི་ཉམས་ལེན་ལྟ་ཅི་དམ་པའི་ཆོས་དང་གནམ་ས་བཞིན་དུ་</a><a data-m="2126530" data-d="3972">རིང་བར་འགྱུར་བ་ཡིན་པས་དེ་ཐམས་ཅད་ནི་སངས་རྒྱས་བསྟན་པའི་ཆོམ་རྐུན་ཡིན། </a><a data-m="2130502" data-d="4329">ལྟར་སྣང་ཆོས་ལྟར་དུ་བཅོས་ནའང་དོན་དུ་ཆོས་ལས་ལོག་པར་གྱུར་པ་ཡིན་པས་</a><a data-m="2134831" data-d="4312">དད་པ་དང་ལྡན་པའི་གང་ཟག་ཐམས་ཅད་དེ་ལྟ་བུའི་རྗེས་སུ་སོང་ན། </a><a data-m="2139143" data-d="3828">ལམ་ངན་པ་དང་ཁྲིད་པ་ཡིན་པས་ན་སྤང་བར་བྱ་བ་ཡིན། 2142.707982</a><a data-m="2142971" data-d="3739">(102)  ཡ་བྲལ་དྲུག་གིས་མི་འགྲུབ་བསྟན་པ་ནི། །སེམས་བསྐྱེད་ཡོད་ཀྱང་སྨོན་ལམ་མ་བཏབ་ན། ། </a><a data-m="2146710" data-d="4090">གཟུགས་སྐུའི་སྒྲིབ་སྦྱོང་ས་བོན་ཐེབས་མི་འགྱུར། །སྙིང་རྗེ་ཡོད་ཀྱང་རང་འདོད་མ་ཟད་ན། ། </a><a data-m="2150800" data-d="3655">ཐེག་ཆེན་གཞན་དོན་སྤྱོད་པའི་གྲལ་མི་ཚུད། །མཐུན་འཇུག་བྱས་ཀྱང་དུས་ལ་མ་བབས་ན། ། </a><a data-m="2154455" data-d="4145">གཞན་དོན་མི་འགྲུབ་སླར་ལ་འཕྱར་ཀའི་རྒྱུ། །རི་ཁྲོད་བསྟེན་ཀྱང་བློ་སྣ་མ་ལོག་ན། ། </a><a data-m="2158600" data-d="3766">ཆགས་སྡང་མཐུན་འཇུག་འཁྲི་བ་ཆོད་པར་དཀའ། །དད་གུས་མེད་པའི་གསོལ་བ་སྟོང་བཏབ་ཀྱང༌། ། </a><a data-m="2162366" data-d="4245">བྱིན་རླབས་རང་བཞིན་ཆར་ཐིགས་གཅིག་མི་འབབ། །མཁྱེན་པ་ཆེ་ཡང་སྤྲོས་ལས་མ་གྲོལ་ན། ། </a><a data-m="2166611" data-d="4267">འཁོར་འདས་མི་ཕྱེད་གྲུབ་མཐའི་གཟེབ་ཏུ་བཅིངས། །དེ་ཕྱིར་མན་ངག་ཟུང་དུ་འབྲེལ་བ་གཅེས། ། </a><a data-m="2170878" data-d="6939">ཞེས་པ། དེ་ཐབས་ཤེས་ཡ་བྲལ་སོང་ན་དམ་པའི་ཆོས་ཀྱི་འབྲས་བུ་ཚུལ་བཞིན་དུ་རྒྱུད་ལ་འགྲུབ་ཀྱི་མ་རེད། </a><a data-m="2177817" data-d="4394">གང་རེད་ཟེར་ན། ཁ་ནས་བྱང་ཆུབ་མཆོག་ཏུ་སེམས་བསྐྱེད་པ་མང་པོ་ཞིག་བརྗོད་ནའང༌། </a><a data-m="2182211" data-d="4866">སེམས་མཆོག་བསྐྱེད་པ་མི་གཙོ་སྐྱེས་པ་གཙོ། ། </a><a data-m="2187077" data-d="4001">གསུངས་རྒྱུ་རེད་དུས། གཞན་སེམས་ཅན་གྱི་དོན་རྒྱ་ཆེན་པོ་འགྲུབ་པའི་བཟང་པོ་སྤྱོད་པ་ལྟ་བུ་</a><a data-m="2191078" data-d="2279">སྨོན་ལམ་ཡང་ནས་ཡང་དུ་མ་བཏབ་ནས་བཟུང༌། </a><a data-m="2193357" data-d="4082">སངས་རྒྱས་གཟུགས་ཀྱི་སྐུའི་ཡོན་ཏན་འཐོབ་པའི་སྒྲིབ་པ་སྦྱོང་བྱེད་དང་</a><a data-m="2197439" data-d="4048">ས་བོན་ཐེབས་པར་མི་འགྱུར། སྙིང་རྗེ་ཡོད་ཀྱང་བདག་གཅེས་འཛིན་གྱི་འཁྲི་བ་འདི་</a><a data-m="2201487" data-d="4563">གཏན་ནས་མ་ཟད་ན་ནི་ཐེག་པ་ཆེན་པོ་གཞན་དོན་གྲུབ་པའི་གྲལ་དུ་མི་ཚུད། </a><a data-m="2206050" data-d="2899">འཇིག་རྟེན་དང་མཐུན་འཇུག་བྱས་ཏེ་ཐབས་ག་ཚད་མང་ན་ཡང་</a><a data-m="2208949" data-d="2466">འགྲོ་དོན་དུས་ལ་མ་བབས་ན་གཞན་དོན་མི་འགྲུབ་སྟེ། </a><a data-m="2211415" data-d="4122">དེའི་ཐབས་མཁས་བྱིས་པ་འདྲ་ཟེར་མཁན་འདི་སླར་ལ་འཕྱར་ཀའི་རྒྱུ་རུ་འགྲོ་བ་ཡིན། </a><a data-m="2215537" data-d="4610">རི་ཁྲོད་ཡུན་རིང་པོ་བསྟེན་ཀྱང་ཚེ་འདིའི་བྱ་བ་དང་འཁོར་བ་ལ་བློ་སྣ་མ་ལོག་ན། </a><a data-m="2220147" data-d="3808">རི་ཁྲོད་དབེན་པ་བསྡད་བཞིན་ཁྱིམ་ཆུང་སྤོངས་བའི་ཁྱིམ་ཆེན་ཟེར་བ་ལྟ་བུ་</a><a data-m="2223955" data-d="4277">ཆགས་སྡང་གི་མཐུན་འཇུག་གི་འཁྲི་བ་དུས་རྟག་ཏུ་ཆོད་པར་དཀའ་བ་ཡིན། </a><a data-m="2228232" data-d="3679">དད་གུས་མེད་པའི་སྒོ་ནས་ཁ་ནས་གསོལ་བ་བཏབ་པ་</a><a data-m="2231911" data-d="4854">གྲངས་ཀྱི་བསྙེན་པ་གང་ཞིག་བྱས་ནའང་བླ་མའི་བྱིན་རླབས་རང་བཞིན་</a><a data-m="2236765" data-d="3068">རྒྱུད་ལ་ཆར་ཐིགས་པ་ཙམ་ཡང་མི་འབབ་པ་ཡིན། </a><a data-m="2239833" data-d="5045">མདོ་སྔགས་ཀྱི་མཁྱེན་པ་རྒྱ་ཆེ་ཡང་སྤྲོས་པ་བྲལ་བའི་ཆོས་ཉིད་ཀྱི་དོན་ལ་མ་རྟོགས་ན། </a><a data-m="2244878" data-d="3205">འཁོར་བ་སྤང་བྱ་དང་མྱ་ངན་འདས་པ་འཐོབ་བྱ་མི་ནུས་ཏེ། </a><a data-m="2248083" data-d="3959">རང་གི་བློས་བཏགས་པའི་གྲུབ་མཐའ་ངན་པའི་གཟེབ་ཏུ་འགྱུར་བ་ཡིན་པས། </a><a data-m="2252042" data-d="4891">དེའི་ཕྱིར་ན་མན་ངག་ཐམས་ཅད་ཐབས་ཤེས་ཟུང་དུ་འབྲེལ་བ་ཤིན་ཏུ་གཅེས་པ་ཡིན། </a><a data-m="2256933" data-d="4677">(103)  ཆོས་བྱེད་རྣམས་ཀྱི་དགོས་པ་རྣམ་དྲུག་ནི། །འཁོར་བས་སྐྲག་པས་གཤེད་མས་དེད་འདྲ་དང༌། ། </a><a data-m="2261610" data-d="3818">དགེ་སྦྱོར་བརྩོན་པས་སོ་ནམ་བྱེད་འདྲ་དང༌། །གཉེན་པོར་འགྲོ་བ་ནད་པ་སྨན་བཞིན་དང༌། ། </a><a data-m="2265428" data-d="4138">གཞན་ཕན་ལྷུར་ལེན་བུ་ཆུང་སྐྱོང་འདྲ་དང༌། །རང་རྒྱུད་འདུལ་མཁས་ཀོ་བ་ཉེད་འདྲ་དང༌། ། </a><a data-m="2269566" data-d="4339">ངར་འཛིན་དགྲ་གསོད་མི་ཤ་འདོན་འདྲ་སྟེ། །འདི་རྣམས་དགོས་པ་རྟག་ཏུ་རྒྱུད་ལ་བསྟེན། ། </a><a data-m="2273905" data-d="5950">ཞེས་པ་ཆོས་བྱེད་པའི་གང་ཟག་རྣམས་ཀྱི་རྒྱུད་ལ་དུས་རྟག་ཏུ་ཡོད་དགོས་པའི་དགོས་པ་དྲུག་ཡོད། </a><a data-m="2279855" data-d="3488">གང་རེད་ཟེར་ན། ཁམས་གསུམ་འཁོར་བའི་སྡུག་བསྔལ་འདི་ལ་སྐྲག་ཚར་ནས་</a><a data-m="2283343" data-d="5118">དཔེར་ན་བཙོན་པ་ཞིག་བཙོན་ཁང་ནས་ཐར་འོང་ན་དེ་གཤེད་མ་ཡིས་རྗེས་སུ་ཟིན་འདེད་འོང་བསམ་སྟེ། </a><a data-m="2288461" data-d="3728">ཐག་རིང་པོ་ཞིག་ལ་མ་སླེབས་བར་བག་ཕེབས་བསྡད་འདོད་ཡོད་རྒྱུ་མ་རེད་དུས། </a><a data-m="2292189" data-d="3554">དེ་ལྟ་བུ་ཁམས་གསུམ་འཁོར་བ་ལ་དུས་རྟག་ཏུ་དགྲ་རུ་ལྟ་བ་དང༌། </a><a data-m="2295743" data-d="4362">དེ་ནས་ཞིང་པ་རྣམས་ཀྱིས་སོ་ནམ་བྱས་ན་དཀའ་ཚེགས་ངལ་དུབ་ག་ཚོད་བྱས་ན་</a><a data-m="2300105" data-d="4150">སོ་ནམ་ལེགས་པར་ཞིག་མ་གྲུབ་བར་དུ་བརྩོན་འགྲུས་འདི་བློས་བཏང་གི་མ་རེད། </a><a data-m="2304255" data-d="3606">དེ་བཞིན་དུ་དགེ་སྦྱོར་བརྩོན་ཏེ་ཉམས་དང་རྟོགས་པ་མ་སྐྱེས་ཀྱི་བར་དུ་</a><a data-m="2307861" data-d="6139">བརྩོན་འགྲུས་མི་ལྷོད་པ་དགོས་པ་དང༌། ཉོན་མོངས་པ་དང་འཁྲུལ་སྣང་ཐམས་ཅད་ཀྱི་གཉེན་པོ་འགྲོ་བ་</a><a data-m="2314000" data-d="2668">སྨན་པ་མཁས་པ་ཞིག་ནད་པ་ལ་ཕན་བྱུང་ན། </a><a data-m="2316668" data-d="4587">རླུང་མཁྲིས་བད་ཀན་གང་ཡོད་ན་དེའི་གཉེན་པོ་དེ་དུས་རྟག་ཏུ་ཡང་ནས་ཡང་དུ་བསྟེན། </a><a data-m="2321255" data-d="3624">གཏར་བསྲེག་ལ་སོགས་བྱེད་རྒྱུ་རེད་དུས་དཔེ་དེ་བཞིན་དུ་ཤེས་པ་དང༌། </a><a data-m="2324879" data-d="5504">གཞན་སེམས་ཅན་གྱི་དོན་དུ་དུས་རྟག་ཏུ་བྱམས་པ་འབའ་ཞིག་ལྷུར་ལེན་པ་འདི། </a><a data-m="2330383" data-d="3989">ཕ་མ་ཡིས་བུ་ཆུང་སྐྱོང་བ་ན་བུ་ཆུང་གིས་ལོག་སྒྲུབ་ཐམས་ཅད་བཟོད། </a><a data-m="2334372" data-d="3801">རང་གི་སྡུག་བསྔལ་ཐམས་ཅད་དང་དུ་ལེན་བུ་ཆུང་སྐྱོང་རྒྱུ་རེད་དུས། </a><a data-m="2338173" data-d="4753">དཔེ་དེ་ལྟ་བུ་བྱེད་པ་དང༌། རང་གི་རྒྱུད་འདི་ཡང་ནས་ཡང་དུ་འདུལ་ཏེ་</a><a data-m="2342926" data-d="5707">དྲན་ཤེས་བག་ཡོད་ཀྱིས་འདུལ་བར་བྱེད་པ་སྟེ། དཔེར་ན་ཀོ་བ་ཉེད་མཁས་པས་ཀོ་བ་འདི་དང་པོ་རློན་པ་བྱས། </a><a data-m="2348633" data-d="2662">མཉེ་བསྐུ་མང་པོ་བརྫིས་འཕུར་དེ་འདྲ་བྱས། </a><a data-m="2351295" data-d="4327">ཀོ་བ་གྱོང་པོ་དེའང་མཉེན་པོ་འགྲོ་བ་རེད་དུས་དེ་ལྟ་བུ་འགྱུར་བ་དང༌། </a><a data-m="2355622" data-d="3645">ཁམས་གསུམ་འཁོར་བ་འཁྱམ་བྱེད་ཀྱི་རྩ་བ་གང་རེད་ཟེར་ན་ངར་འཛིན་རེད། </a><a data-m="2359267" data-d="5427">ངར་འཛིན་འདི་དགྲ་རུ་བལྟ་སྟེ། དཔེར་ན་དགྲ་རང་གི་སེམས་ལ་བརྣག་པ་ཞིག་གསད་དགོས་ན། </a><a data-m="2364694" data-d="5178">ཡང་ནས་ཡང་དུ་ཐབས་གང་དྲག་ཅིག་གི་སྒོ་ནས་དགྲ་བོ་འདིའི་སྙིང་ཟོས་བཞག་ནའང་</a><a data-m="2369872" data-d="3800">མི་ཚིམས་པའི་སྒོ་ནས་དགྲ་བོ་ཆམ་ལ་ཕབ་ཐུབ་ཐབས་བྱེད་རྒྱུ་རེད། </a><a data-m="2373672" data-d="5478">དེ་རྣམས་དགོས་པ་ཡིན་པས་དུས་རྟག་ཏུ་རྒྱུད་ལ་བསྟེན་པར་བྱ་དགོས་པ་ཡིན། </a><a data-m="2379150" data-d="5202">(104) མཐར་ཐུག་དྲུག་གིས་རང་རྒྱུད་གདུལ་བ་ནི། །བཙོན་བུའི་མཐར་ཐུག་ཡུལ་ལ་ཆགས་ཞེན་སྤངས། ། </a><a data-m="2384352" data-d="6159">སོ་ནམ་མཐར་ཐུག་དགེ་ལ་བརྩོན་པ་བསྟེན། །གཏན་ཡུལ་མཐར་ཐུག་གནས་ལུགས་ས་འཛིན་མཛོད། ། </a><a data-m="2390511" data-d="6071">སྲུང་བའི་མཐར་ཐུག་ངར་འཛིན་གཅེས་འཛིན་བོར། །དགྲ་ཡི་མཐར་ཐུག་དུག་ལྔ་རང་རྒྱུད་ཐུལ། ། </a><a data-m="2396582" data-d="4307">ཉམས་ལེན་མཐར་ཐུག་དྲན་པ་ཡེང་མེད་སྐྱོངས། །འདི་དང་ལྡན་ན་དགོས་འདོད་ཡིད་བཞིན་འགྲུབ། ། </a><a data-m="2400889" data-d="8861">ཅེས་པ་སྟེ། ཆོས་བྱེད་པ་ནི་མཐར་ཐུག་རྣམ་པ་དྲུག་དང་ལྡན་ན་ཆོས་མཐར་ཕྱིན་རྒྱུ་རེད། </a><a data-m="2409750" data-d="6044">གང་རེད་ཟེར་ན། ངེས་འབྱུང་སྐྱོ་ཤས་མཐར་ཐུག་པ་དེ་རང་གི་ཕ་ཡུལ་ལ་གཉེན་ལ་ཆགས་པ་དང་</a><a data-m="2415794" data-d="3084">ཞེན་པ་སྤང་ན་གཡེང་བ་དང་འདུ་འཛི་འབྲལ་འགྲོ་རྒྱུ་རེད། </a><a data-m="2418878" data-d="5341">སོ་ནམ་གྱི་མཐར་ཐུག་དེ་གང་རེད་ཟེར་ན། ཞིང་པ་རྣམས་སོ་ནམ་བྱས་ན་འཕྲལ་གྱི་ལྟོ་གོས་ཙམ་མ་གཏོགས་</a><a data-m="2424219" data-d="3963">ཡོད་རྒྱུ་མ་རེད་དུས། དུས་རྟག་ཏུ་དགེ་བ་ལ་བརྩོན་འགྲུས་རྩེ་གཅིག་ཏུ་བྱེད་པ་དང༌། </a><a data-m="2428182" data-d="3502">ཁྱིམ་པ་རྣམས་ཀྱིས་གཏན་གྱི་ཡུལ་བཟུང་བ་ལྟ་བུ་ཡང་</a><a data-m="2431684" data-d="4391">ཆོས་ཉིད་ཀྱི་གནས་ལུགས་ཀྱི་རང་བཞིན་དེ་ས་འཛིན་སོང་ན། </a><a data-m="2436075" data-d="3909">གཏན་གྱི་ཡུལ་འཁོར་བ་ཕྱིར་ལྡོག་རྒྱུ་མ་རེད་དུས་ས་འཛིན་འབད་པ་དང༌། </a><a data-m="2439984" data-d="3675">སྲུང་བའི་མཐར་ཐུག་ངར་འཛིན་གཅེས་འཛིན་འདི་བོར་བ་མ་གཏོགས། </a><a data-m="2443659" data-d="2569">སྲུང་འཁོར་དུ་སྒོམ་པ་ལ་སོགས་པས་སྲུང་བ་</a><a data-m="2446228" data-d="2629">གནས་སྐབས་ནད་གདོན་མ་གཏོགས་མཐར་ཐུག་བསྲུང་མི་ཐུབ་པས་ན། </a><a data-m="2448857" data-d="2103">བདག་གཅེས་འཛིན་གྱི་ངར་འཛིན་བོར་བ་དང༌། </a><a data-m="2450960" data-d="3008">དགྲའི་མཐར་ཐུག་པ་དེ་ཉོན་མོངས་པ་དུག་ལྔ་རེད་དུས་</a><a data-m="2453968" data-d="4667">དེ་བཏུལ་སོང་ན་ཕྱི་རོལ་གྱི་དགྲ་བོ་གཏན་ནས་བཏུལ་དགོས་རྒྱུ་མ་རེད་དུས། </a><a data-m="2458635" data-d="2215">དེ་ཕྱིར་ན་དུག་ལྔ་རང་རྒྱུད་པ་འདུལ་བ་དང༌། </a><a data-m="2460850" data-d="4449">ཉམས་ལེན་གྱི་མཐར་ཐུག་དེ་དྲན་པ་ཤེས་བཞིན་གཉིས་དུས་རྟག་ཏུ་ཡེང་པ་མེད་པ་འབྱུང་ན་</a><a data-m="2465299" data-d="2670">དེའི་ངང་ནས་གྲོལ་བ་འཐོབ་འགྲོ་རྒྱུ་རེད་དུས། </a><a data-m="2467969" data-d="3104">དེ་མཐར་ཐུག་དྲུག་པོ་དང་ལྡན་ན་གནས་སྐབས་ཕན་པ་དང༌། </a><a data-m="2471073" data-d="5158">མཐར་ཐུག་བདེ་བའི་དགོས་འདོད་ཐམས་ཅད་ཡིད་བཞིན་དུ་འགྲུབ་པར་འགྱུར་བ་ཡིན། </a><a data-m="2476231" data-d="3919">དེ་ལྟར་བསྟེན་པར་བྱའོ། ། </a><a data-m="2480150" data-d="4572">(105)  ཆོས་བྱེད་རྣམས་ཀྱི་འཆོར་བའི་ཉེན་དྲུག་ནི། །དད་པ་ཡོད་ཀྱང་ཁེ་གྲགས་མ་སྤངས་ན། ། </a><a data-m="2484722" data-d="6200">མཐར་ཐུག་མི་ཆོས་འཆོར་བའི་ཉེན་ཡོད་གཟབ། །དགོན་པ་བསྟེན་ཡང་ཞེ་བཅད་མི་ལྡན་ན། ། </a><a data-m="2490922" data-d="5103">མཐར་ཐུག་ཡེང་བར་འཆོར་བའི་ཉེན་ཡོད་གཟབ། །གྲུབ་རྟགས་ཐོན་ཡང་རློམ་སེམས་མ་སྤངས་ན། ། </a><a data-m="2496025" data-d="3864">མཐར་ཐུག་བདུད་ཀྱིས་འཁྱེར་བའི་ཉེན་ཡོད་གཟབ། །དམ་ཅན་འདུ་ཡང་སྙིང་རྗེ་མི་ལྡན་ན། ། </a><a data-m="2499889" data-d="4761">མཐར་ཐུག་ལས་མཐའ་ལོག་པའི་ཉེན་ཡོད་གཟབ། །དགོངས་པ་མཐོ་ཡང་ཞེན་པ་མ་ལོག་ན། ། </a><a data-m="2504650" data-d="3989">མཐར་ཐུག་དྲེད་པོར་འཆོར་བའི་ཉེན་ཡོད་གཟབ། །འགྲོ་དོན་བརྩོན་ཡང་རང་འདོད་ཁྲིས་ཞུགས་ན། ། </a><a data-m="2508639" data-d="4252">མཐར་ཐུག་ཟོག་པོར་སོང་བའི་ཉེན་ཡོད་གཟབ། ། </a><a data-m="2512891" data-d="6606">ཅེས་གསུངས་པ་སྟེ། དམ་པའི་ཆོས་བྱེད་པ་དེ་ལ་གེགས་དང་གོལ་ས་ལ་འཆོར་བ་སྐྱོན་དྲུག་ཡོད། </a><a data-m="2519497" data-d="4269">གང་ཡིན་ཟེར་ན། བླ་མ་དཀོན་མཆོག་ལ་དད་པ་ཡོད་ཀྱང་</a><a data-m="2523766" data-d="2960">འཇིག་རྟེན་གྱི་ཁེ་གྲགས་སྒྲུབ་པ་བློས་བཏང་མ་ཕོད་ནས་</a><a data-m="2526726" data-d="7492">མཐར་ཐུག་འཇིག་རྟེན་ན་ཐོབ་དང་གོ་ས་སྲིད་ཇུས་མཁས་པ་རུ་འཆོར་བའི་ཉེན་ཡོད་པས་</a><a data-m="2534218" data-d="3776">དུས་རྟག་ཏུ་གཟབ་དགོས་པ་ཡིན། རི་ཁྲོད་དབེན་པའི་གནས་སུ་</a><a data-m="2537994" data-d="5000">རྟག་ཏུ་བསྟེན་པར་བྱས་ན་ཡང་ཐུན་བཞི་ལ་སོགས་པའི་དགེ་སྦྱོར་གང་བྱེད་པ་ལ་</a><a data-m="2542994" data-d="3778">རྣམ་གཡེང་དང་འདུ་འཛི་མེད་པའི་ཞེ་བཅད་དམ་བཅའ་དང་མི་ལྡན་ན། </a><a data-m="2546772" data-d="3164">མཐར་ཐུག་རི་ཁྲོད་གནས་སུ་ཕག་ཉལ་བ་བཞིན་དུ་</a><a data-m="2549936" data-d="2749">སྐྱིད་ཉལ་བྱེད་པའི་འཆོར་ཡོད་པས་ན་ཡག་པོ་བྱེད་དགོས། </a><a data-m="2552685" data-d="4983">ནམ་མཁའ་ནས་འཕུར་བ་དང་རྡོ་ལ་ཞབས་རྗེས་མངོན་ཤེས་ལ་སོགས་པའི་གྲུབ་རྟགས་ཡོད་ཀྱང་</a><a data-m="2557668" data-d="3960">ཡོན་ཏན་དེ་རྣམས་ལ་རློམ་སེམས་དང་མཆོག་འཛིན་མ་སྤངས་ན། </a><a data-m="2561628" data-d="2879">མཐར་ཐུག་ཚེ་འདིའི་འདུན་མ་འགྲུབ་པའི་རྐྱེན་དུ་འགྱུར་ཏེ་</a><a data-m="2564507" data-d="4209">ཟོག་པོ་རུ་འགྱུར་བདུད་ཀྱིས་འཁྱེར་བའི་ཉེན་ཡོད་པས་གཟབ་དགོས་པ་ཡིན། </a><a data-m="2568716" data-d="3631">དམ་ཅན་ཆོས་སྐྱོང་ཐམས་ཅད་རང་ལ་ལུས་དང་གྲིབ་མ་བཞིན་དུ་འགྲོགས་ཀྱང༌། </a><a data-m="2572347" data-d="3969">བསྟན་པ་སེམས་ཅན་གྱི་དོན་དུ་སྙིང་རྗེའི་བསམ་པ་དང་མི་ལྡན་ན། </a><a data-m="2576316" data-d="3536">མཐར་ཐུག་ཆོས་སྐྱོང་རྦད་བསྐུལ་མང་པོ་བྱས་ཏེ་</a><a data-m="2579852" data-d="4818">དགྲ་བདུད་ཆམ་ལ་ཕབ་པ་ལ་སོགས་ལས་ངན་མང་པོ་གསོག་སྟེ་</a><a data-m="2584670" data-d="2438">ལས་མཐའ་ལོག་པའི་ཉེན་ཡོད་པས་ན་གཟབ། </a><a data-m="2587108" data-d="3253">ལྟ་དགོངས་ཀྱི་རྟོགས་པ་མཐོན་པོ་ལ་སླེབས་ཀྱང་</a><a data-m="2590361" data-d="2399">འཇིག་རྟེན་ཚེ་འདིའི་ཆོས་ལ་ཞེན་པ་དང༌། </a><a data-m="2592760" data-d="2784">ལྟ་བ་ལ་མཆོག་འཛིན་ལ་སོགས་པ་མ་ལོག་ན། </a><a data-m="2595544" data-d="4323">མཐར་ཐུག་ཆོས་ཀྱིས་མི་ཐུལ་བའི་དྲེད་པོར་འཆོར་བའི་ཉེན་ཡོད་པས་གཟབ་དགོས་པ་ཡིན། </a><a data-m="2599867" data-d="4638">འགྲོ་བ་སེམས་ཅན་གྱི་དོན་དུ་དུས་རྟག་ཏུ་བརྩོན་པར་བྱས་ན་ཡང་</a><a data-m="2604505" data-d="1623">ལྟར་སྣང་འཁོར་སློབ་མང་བ་དང༌། </a><a data-m="2606128" data-d="3183">ཆོས་སྦྱིན་ལ་སོགས་པ་རྒྱ་ཆེན་པོ་བྱས་ན་ཡང་</a><a data-m="2609311" data-d="3738">རང་གིས་གཞན་ཕན་གྱི་བསམ་པ་བཟང་པོ་ཞིག་མ་བྱས་པ་</a><a data-m="2613049" data-d="5695">རང་འདོད་རེད་སོང་ན། མཐར་ཐུག་ནོར་ལ་ལོངས་སྤྱོད་བསྡད་པའི་ཟོག་པོ་འཆོར་བའི་ཉེན་ཡོད་པས་གཟབ་པ་ཡིན། </a><a data-m="2618744" data-d="3719">(106)  སྒྲིབ་པ་དྲུག་པོ་སྤོང་བའི་དགོས་པ་ནི། །དམ་ཆོས་མི་འཛིན་སྤངས་བའི་སྒྲིབ་པ་ཡིན། ། </a><a data-m="2622463" data-d="6770">བདུད་ལས་གང་ཡིན་མི་ཤེས་སྒྲིབ་པ་ཡིན། །བླ་མའི་མོས་གུས་མེད་པ་སྒྲིབ་པ་ཡིན། ། </a><a data-m="2629233" data-d="3638">མཆེད་གྲོགས་དག་སྣང་མེད་པ་སྒྲིབ་པ་ཡིན། །ཐེག་མཆོག་ཞུགས་ལ་སྨོད་པ་སྒྲིབ་པ་ཡིན། ། </a><a data-m="2632871" data-d="6184">སྒོ་གསུམ་ཉེས་སྤྱོད་གཡོ་སྒྱུ་སྒྲིབ་པ་ཡིན། །དེ་དག་སྤངས་ནས་ཐར་ལམ་བསྒྲུབ་པ་གཅེས། ། </a><a data-m="2639055" data-d="4802">ཞེས་པ་འདི་ནི། དམ་པའི་ཆོས་ལྟར་དུ་བཅོས་ན་རང་ཐར་པའི་ལམ་ནས་</a><a data-m="2643857" data-d="3815">ཕྱིར་ལོག་བརྒྱབ་སྟེ་བདུད་ཀྱི་ལས་གང་ཡིན་པ་ཤེས་དགོས་ཡིན། </a><a data-m="2647672" data-d="5322">དེ་མ་ཤེས་ནས་དམ་པའི་ཆོས་སྒྲིབ་པ་དྲུག་ཡོད་པས་དེ་སྤོང་དགོས་པ་ཡིན་ཏེ། </a><a data-m="2652994" data-d="3366">དམ་པའི་ཆོས་ཕྱོགས་མེད་དུ་མི་འཚོལ་བ་ཆོས་ལ་ཆོག་ཤེས་བྱས་ན་</a><a data-m="2656360" data-d="3924">དམ་པའི་ཆོས་སྤོང་བའི་སྒྲིབ་པ་ཡིན་པས་ཉེས་པ་ཆེ་ཤོས་དེ་ཡིན། </a><a data-m="2660284" data-d="3652">དེ་ནས་རྣམ་གཡེང་དང་འདུ་འཛི་ཁེ་གྲགས་དང་ལོ་འདོད་ལ་སོགས་པ་</a><a data-m="2663936" data-d="5453">བདུད་ཀྱི་ལས་མི་ཤེས་པ། དེ་རང་མཚན་སྙན་པ་ཆེན་པོ་དང་འགྲོ་དོན་ཕྲིན་ལས་རྒྱས་བསམ་</a><a data-m="2669389" data-d="3983">རློམ་སེམས་ཞུགས་སོང་ན་དེ་ཆོས་ཀྱི་སྒྲིབ་པ་རུ་འགྱུར་པ་ཡིན། </a><a data-m="2673372" data-d="6017">རང་གི་བཀའ་དྲིན་ཅན་གྱི་བླ་མ་འདི་ཉིད་སངས་རྒྱས་ཀུན་འདུས་ཀྱི་མོས་གུས་མེད་ན་</a><a data-m="2679389" data-d="4071">ཐར་ལམ་བྱང་ཆུབ་ཀྱི་ཡོན་ཏན་གང་ཡང་མི་སྐྱེ་བས་སྒྲིབ་པར་འགྱུར་པ་ཡིན། </a><a data-m="2683460" data-d="6118">རྡོ་རྗེ་མཆེད་གྲོགས་ཐམས་ཅད་ལ་སྤུན་དང་ཕ་མ་ལྟ་བུའི་བརྩེ་གདུང་</a><a data-m="2689578" data-d="3338">དག་སྣང་ཡང་དག་པ་མེད་དེ་མཆེད་གྲོགས་ལ་ལོག་པར་ལྟ་ན་</a><a data-m="2692916" data-d="2382">དམ་ཚིག་ལ་སྐྱོན་དུ་འགྱུར་བས་སྒྲིབ་པ་ཡིན། </a><a data-m="2695298" data-d="4646">ཐེག་པ་མཆོག་གི་ལམ་ལ་ཞུགས་པའི་གང་ཟག་མཐོང་ན་འཕྱ་སྨོད་དང༌། </a><a data-m="2699944" data-d="6220">ཡ་ག་མང་པོ་སྒྲུབ་པར་བྱས་ན་ཤིན་ཏུ་ཉེས་པ་ཆེ་བས་སྒྲིབ་པ་ཡིན། </a><a data-m="2706164" data-d="3595">སྒོ་གསུམ་གྱིས་སྡིག་པ་མི་དགེ་བ་ཉེས་པར་སྤྱོད་དེ་</a><a data-m="2709759" data-d="1847">འཇིག་རྟེན་ན་ཉེས་པ་མེད་མདོག་བྱས་ཏེ། </a><a data-m="2711606" data-d="3280">ཞི་ཞིང་དུལ་བ་དང་བྱ་བྲལ་ཡིན་པའི་ཚུལ་སྟོན་ན་</a><a data-m="2714886" data-d="4519">གཡོ་སྒྱུའི་སྒྲིབ་པ་ཡིན་པས་དེ་དག་སྤངས་ནས་ཐར་ལམ་སྒྲུབ་པ་གཅེས་པ་ཡིན་ནོ། </a><a data-m="2719405" data-d="6321">(107) །སྒྲིབ་བྲལ་རིན་ཐང་མཐའ་ཡས་ཆོས་དྲུག་ནི། །ལན་ལ་མི་རེ་སྦྱིན་པ་ཕྱོགས་མེད་གཏོང༌། །སྲིད་པ་མི་གཉེར་ཚུལ་ཁྲིམས་རྣམ་དག་བསྲུང༌། །སེམས་ཅན་མི་གཏོང་བྱམས་དང་སྙིང་རྗེ་སྐྱེ། །དམ་ཆོས་ཤེས་པས་ནམ་ཡང་ངོམས་པ་མེད། །རྙེད་བཀུར་མི་གཉེར་འགྲོ་ལ་ཆོས་རབ་སྟོན། །ཕྱོགས་རིས་མི་བྱེད་ཀུན་ལ་སེམས་བཟང་སྙོམས། །རབ་དགེ་འདི་འདྲའི་སྤྱོད་པ་དམ་པ་ལགས། ། </a><a data-m="2725726" data-d="6681">གོང་དུ་བཤད་པའི་སྒྲིབ་པ་ཐམས་ཅད་དང་བྲལ་སོང་སྟེ་ཡོན་ཏན་རིན་ཐང་མཐའ་ཡས་པ་དེ་ནི་ཆོས་དྲུག་ཡོད། </a><a data-m="2732407" data-d="2915">གང་རེད་ཟེར་ན། སེམས་ཅན་གཞན་ལ་ཕར་ཕན་པ་བཏགས་ན། </a><a data-m="2735322" data-d="4364">རང་ལ་དེའི་ལན་ལ་ཚུར་ཕན་ལན་ཞིག་བྱེད་འོང་བསམ་རྒྱུའི་རེ་བ་མེད་པ་</a><a data-m="2739686" data-d="4458">ཕྱོགས་མེད་ཀྱི་སྦྱིན་པ་གཏོང་ན་དེ་སྒྲིབ་པ་དང་བྲལ་བའི་རྟགས་ཡིན། </a><a data-m="2744144" data-d="3782">ཚུལ་ཁྲིམས་ཡང་དག་པ་སྡོམ་པ་ཞིག་བསྲུངས་ནས་སྐྱེ་བ་ཕྱི་མ་</a><a data-m="2747926" data-d="4642">ལྷ་དང་མིའི་ལུས་ལྟ་བུ་དོན་དུ་མི་གཉེར་བ། རྣམ་མཁྱེན་སངས་རྒྱས་ཀྱི་གོ་འཕང་དོན་དུ་</a><a data-m="2752568" data-d="3837">ཚུལ་ཁྲིམས་རྣམ་དག་བསྲུང་བ་དེ་ཉིད་སྒྲིབ་པ་དང་བྲལ་བ་ཡིན། </a><a data-m="2756405" data-d="2906">སེམས་ཅན་བློས་མི་གཏོང་བའི་གཞན་ཕན་གྱི་བསམ་པ་བཟང་པོ་</a><a data-m="2759311" data-d="5655">དུས་དང་རྣམ་པ་ཀུན་ཏུ་རྒྱུད་ལ་བསྐྱེད། བདེ་བ་དང་ལྡན་འདོད་ཀྱི་བྱམས་པ། </a><a data-m="2764966" data-d="3047">སྡུག་བསྔལ་འབྲལ་འདོད་ཀྱི་སྙིང་རྗེ་རྒྱུན་ཆད་མེད་པ་སྐྱེ་ན་</a><a data-m="2768013" data-d="6179">དེ་ཐེག་པ་ཆེན་པོའི་ལམ་གྱི་སྒྲིབ་པ་ཉིད་དང་བྲལ་བ་ཡིན། </a><a data-m="2774192" data-d="3548">དམ་པའི་ཆོས་ཀྱི་གནད་དོན་ཚུལ་བཞིན་དུ་ཤེས་པས་</a><a data-m="2777740" data-d="3353">ཆོས་ཇི་ཙམ་ཐོས་དང་ཇི་ཙམ་མྱོང་ན་ཡང་ངོམས་པ་མེད་པ་</a><a data-m="2781093" data-d="2949">མཐའ་ཡས་རྒྱ་མཚོ་ཆེན་པོ་ན་ཆུ་སོང་བ་ལྟ་བུ་བྱེད། </a><a data-m="2784042" data-d="4446">དེ་མང་དུ་ཐོས་པ་རྒྱ་མཚོའི་ཕ་རོལ་ཏུ་ཕྱིན་ཏེ་ཆོས་ཀྱི་གནད་རྣམས་ཐམས་ཅད་རྟོགས་པས་</a><a data-m="2788488" data-d="2974">ངོམས་པ་མེད་པས་དེ་ཡང་སྒྲིབ་པ་དང་བྲལ་བ་ཡིན། </a><a data-m="2791462" data-d="5924">འགྲོ་བ་སེམས་ཅན་གཞན་ལ་ཇི་ལྟ་བུ་ཆོས་ཤིག་བསྟན་ན་རང་ལ་རྙེད་པ་དང་བཀུར་སྟི་ཡོན་དང་འབུལ་ཡ། </a><a data-m="2797386" data-d="4080">སྙན་པ་དང་གྲགས་པ་མི་གཉེར་བ་ཆོས་རབ་ཏུ་སྟོན་པར་འགྱུར་བས་</a><a data-m="2801466" data-d="3956">སྒྲིབ་པ་དང་བྲལ་བ་ཡིན། རང་ཕྱོགས་དང་གཞན་ཕྱོགས་ཀྱི་ཕྱོགས་རིས་དང་</a><a data-m="2805422" data-d="4394">གྲུབ་མཐའི་ཆགས་སྡང་མི་བྱེད་པ་སེམས་ཅན་ཀུན་ལ་སེམས་སྙོམས་པའི་སྒོ་ནས་</a><a data-m="2809816" data-d="7077">བཏང་སྙོམས་ཆེན་པོ་བསྒོམ་ན་དེ་སྒྲིབ་པ་དང་བྲལ་བའི་རྟགས་ཡིན་པས། </a><a data-m="2816893" data-d="4351">དེ་ལྟ་བུ་སྒྲིབ་པ་བྲལ་བའི་རྟགས་དྲུག་པོ་ཚང་ན་དགེ་བ་ཐམས་ཅད་ཀྱི་ནང་ནས་</a><a data-m="2821244" data-d="5296">མཆོག་ཏུ་གྱུར་པའི་སྤྱོད་པ་དམ་པ་ལགས། (108)   ཐེག་ཆེན་བསྟན་པའི་ཡོན་ཏན་རྣམ་དྲུག་ནི། ། </a></p>
</section></article>
</div>


<p id="mengag-dzo-4" style="font-size: 26pt; color: brown;">སྒྲ་བཞི་པ།</p>         
<audio id="hyperplayer7" style="position:relative; width:97%" src="https://d3ctxlq1ktw2nl.cloudfront.net/staging/2024-11-11/f4fa6463-d894-aec3-f06c-353ea2194407.mp3" type="audio/mp3" controlsList="nodownload" controls></audio>

          <div id="hypertranscript7" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="8831">(108)   ཐེག་ཆེན་བསྟན་པའི་ཡོན་ཏན་རྣམ་དྲུག་ནི། །བཤེས་གཉེན་བསྟེན་ལ་གཡེལ་བ་མེད་པ་དང༌། །སེམས་ཅན་དོན་བྱེད་སྐྱོ་དུབ་མེད་པ་དང༌། །གནས་ལུགས་རྟོགས་ཀྱང་ང་རྒྱལ་མེད་པ་དང༌། །དོན་དུ་མི་འགྱུར་རྙེད་པ་སྤོང་བ་དང༌། །ཟབ་མོའི་དོན་ལ་སྐྲག་པ་མེད་པ་དང༌། །དགེ་ཚོགས་སྒྲུབ་ལ་ཆོག་ཤེས་མེད་པའོ། །ཐེག་པ་ཆེན་པོའི་ལམ་དུ་ཞུགས་ཏེ་དེའི་སྡེ་སྣོད་ལ་བསྟེན་པའི་ཡོན་ཏན་རྣམ་པ་དྲུག་ཡོད་དེ། གང་ཡིན་ཟེར་ན། </a><a data-m="8831" data-d="3774">དགེ་བའི་བཤེས་གཉེན་བསྟེན་པ་ལ་སྒོ་ལུས་ངག་ཡིད་གསུམ་གྱི་ངལ་དུབ་དང༌། </a><a data-m="12605" data-d="3166">སྲོག་ཀྱང་བློས་གཏོང་སྟེ་དེ་ལ་མཉེས་པ་གསུམ་གྱི་སྒོ་ནས་</a><a data-m="15771" data-d="4871">ལུས་དང་གྲིབ་མ་བཞིན་དུ་བསྟེན་པ་ལ་ཆོག་ཤེས་མེད་པས་ནམ་ཡང་གཡེལ་བ་མེད་པ་དང༌། </a><a data-m="20642" data-d="5063">སེམས་ཅན་གྱི་དོན་བྱེད་པ་དེ་ལ་ལོག་སྒྲུབ་དང༌། དཀའ་ངལ་ལ་སོགས་པ་གང་འབྱུང་ནའང་</a><a data-m="25705" data-d="3465">སྐྱོ་དུབ་མེད་པས་སེམས་ཅན་ཐམས་ཅད་ཀྱི་དོན་ཁོ་ན་བྱེད་པ། </a><a data-m="29170" data-d="3293">ཆོས་ཉིད་སྟོང་པ་ཉིད་ཀྱི་གནས་ལུགས་མངོན་སུམ་དུ་རྟོགས་ནའང་</a><a data-m="32463" data-d="5305">ང་ལྟ་བ་མཐོན་པོ་ཡིན། གྲུབ་པ་ཐོབ་ཡིན་བསམ་པའི་མཆོག་འཛིན་དང་ང་རྒྱལ་མེད་པ། </a><a data-m="37768" data-d="10400">མཆོད་སྦྱིན་ལ་སོགས་པའི་དོན་དུ་མི་འགྱུར་བའི་རང་རྣམ་གཡེང་དང་འདུ་འཛི་འཕེལ་བའི་</a><a data-m="48168" data-d="5295">རྙེད་པ་བཀུར་སྟི་ལ་སོགས་པ་ཐམས་ཅད་བློས་གཏོང་སྟེ་སྤོང་བར་བྱེད་པ་དང༌། </a><a data-m="53463" data-d="4452">ཟབ་མོ་སྟོང་པ་ཉིད་ཀྱི་དོན་དང༌། གསང་སྔགས་ཀྱི་ལྟ་སྒོམ་སྤྱོད་པའི་དོན་ཇི་ཙམ་ཞིག་བལྟས་ན་</a><a data-m="57915" data-d="6860">དེ་ལ་བློ་ཁོག་ཡིད་ཆེས་ཀྱི་མོས་པ་ཚུར་སྐྱེ་བ་མ་གཏོགས་སེམས་སྐྲག་པ་མེད་པ་དང༌། </a><a data-m="64775" data-d="2747">དགེ་བའི་ཚོགས་དམིགས་བཅས་དང༌། དམིགས་མེད་ཇི་ཙམ་བསྒྲུབ་ན་</a><a data-m="67522" data-d="4772">ཆོག་ཤེས་མེད་པ་དུས་རྟག་ཏུ་ཡང་ནས་ཡང་དུ་སྤྱོད་པར་སྤྱད་ན་དེ་དག་ནི་</a><a data-m="72294" data-d="3027">ཐེག་པ་ཆེན་པོ་ལམ་གྱི་ཡོན་ཏན་བསྟན་པའི་ཆོས་དྲུག་ཡིན། </a><a data-m="75321" data-d="3832">(109) ཉོན་མོངས་དགྲ་ཆེན་གཞོམ་པའི་ཆོས་དྲུག་ནི། །ཉིན་འགའི་དགེ་སྦྱོར་ཉོན་མོངས་མི་ཕྱེད་པས། ། </a><a data-m="79153" data-d="4599">སྒྲུབ་པ་རྒྱུན་བསྲིང་ངང་ཐུང་མེད་པ་གཅེས། །ཐོག་མེད་ཉོན་མོངས་ཤིན་ཏུ་གདུལ་དཀའ་བས། ། </a><a data-m="83752" data-d="6021">གཉེན་པོ་རབ་ཟབ་ཐབས་བཅས་བསྟེན་པ་གཅེས། ། </a><a data-m="89773" data-d="2025">བདག་འཛིན་གཞིག་དཀའ་གཟུང་འཛིན་རླབས་ཆེ་བས། ། </a><a data-m="91798" data-d="5101">ཚོགས་གཉིས་དཔུང་བསྐྱེད་དགེ་ལ་འབད་པ་གཅེས། །འཁོར་བའི་གཅོང་ནད་ཡུན་རིང་སྦྱང་དཀའ་བས། ། </a><a data-m="96899" data-d="3595">འཚོ་བྱེད་བླ་མ་རྟག་ཏུ་བསྟེན་པ་གཅེས། །དུག་ལྔའི་མེ་དཔུང་རབ་ཏུ་གཞིལ་དཀའ་བས། ། </a><a data-m="100494" data-d="7121">བྱང་ཆུབ་སེམས་བསྐྱེད་རྒྱ་མཚོ་བསྟེན་པ་གཅེས། །ལས་ངན་བསགས་པའི་བགྲོད་ལམ་ཐུར་བདེ་བས། ། </a><a data-m="107615" data-d="2379">ཐར་བའི་སྐས་ལ་ཡར་ལ་འཛེག་པ་གཅེས། ། </a><a data-m="109994" data-d="8737">ཞེས་གསུངས་པ་སྟེ། དེ་ནས་ཉོན་མོངས་པའི་དགྲ་བོ་ཆེན་པོ་དེ་གཞོམ་ན་གཉེན་པོ་ཆོས་དྲུག་ཡིན་ཏེ། </a><a data-m="118731" data-d="5051">གང་ཡིན་ཟེར་ན། ཉི་མ་ཁ་ཤས་ཤིག་དགེ་སྦྱོར་ལ་བརྩོན་པར་བྱས། </a><a data-m="123782" data-d="6714">དེ་ནས་བློས་བཏང་བཞག་ན་ཉོན་མོངས་པ་ཕར་མགོ་གནོན་པ་དང་སྒྲིབ་པ་སྤོང་བའི་གོ་སྐབས་མི་ཕྱེད་པས་ན། </a><a data-m="130496" data-d="3619">ཚེ་དང་སྒྲུབ་པ་མཉམ་པའི་སྒོ་ནས་ཇི་སྲིད་འཚོའི་བར་དུ། </a><a data-m="134115" data-d="2721">གྲུབ་རྟགས་མྱུར་དུ་མི་རེ་བར། །སྒོམ་ཡུན་ཤི་དང་སྙོམས་པ་གྱིས། ། </a><a data-m="136836" data-d="6118">གསུངས་རྒྱུ་དེ་ལྟ་བུ་ཡུན་རིང་དུ་བསྲིང་བའི་སྒོ་ནས་ཆོས་སྒྲུབ་པ་ལ་ལོ་དང་ཟླ་བ་ཁ་ཤས་ཙམ་ནས་</a><a data-m="142954" data-d="4388">ཡང་རྣམ་གཡེང་བྱས། ལོ་དང་ཟླ་བ་ཁ་ཤས་ལྷོད་ཡངས་སུ་ངང་ཐུང་སོང་དུས་</a><a data-m="147342" data-d="3673">ངང་ཐུང་མེད་པ་གཅེས་པ་དང༌། ཚེ་རབས་ཐོག་མེད་ནས་ད་ལྟ་ཡན་ཆད་དུ་</a><a data-m="151015" data-d="5190">རང་གི་ཉོན་མོངས་བརྒྱད་ཁྲི་བཞི་སྟོང་སྐྱེས་པ་དེ་དག་ཐམས་ཅད་གཉེན་པོའི་སྒོ་ནས། </a><a data-m="156205" data-d="3063">ལན་གཅིག་གཉིས་གདུལ་བས་ཐུལ་དཀའ་བ་ཡིན་པས་ཕྱིར་ན། </a><a data-m="159268" data-d="6968">གཉེན་པོ་རབ་ཏུ་ཟབ་པ་འདི་སྤང་བྱ་ནམ་འབྱུང་ན་ཡང་ནས་ཡང་དུ་</a><a data-m="166236" data-d="3061">དཀའ་ཚེགས་དང་ངལ་དུབ་མེད་པ་བསྟེན་པར་གཅེས་པ་ཡིན། </a><a data-m="169297" data-d="6910">རང་གཅེས་འཛིན་གྱི་བདག་འཛིན་གྱི་གོང་བུ་འདི་སྟོང་ཉིད་མངོན་སུམ་དུ་རྟོགས་དཀའ་བ་ཞིག་</a><a data-m="176207" data-d="3524">ཡོད་ན་མ་གཏོགས་ཕར་གཞིག་དཀའ་བ་དང༌། གཟུང་འཛིན་གྱི་སྒྲིབ་པ་</a><a data-m="179731" data-d="2565">རླབས་ཆེན་པོ་མཐའ་ཡས་རྒྱ་མཚོ་ལྟ་བུ་ཡིན་པས་ན། </a><a data-m="182296" data-d="5455">བསོད་ནམས་དང་ཡེ་ཤེས་ཚོགས་གཉིས་སྤྱོད་དེ་དགེ་བ་ལ་དུས་རྟག་ཏུ་</a><a data-m="187751" data-d="4280">བརྩོན་པ་གལ་ཆེ་བ་ཡིན། འཁོར་བ་ཐོག་མེད་ནས་ད་ལྟ་ཡན་ཆད་དུ་</a><a data-m="192031" data-d="2360">ལས་དང་ཉོན་མོངས་པའི་ནད་ཀྱིས་ཟིན་སོང་དུས། </a><a data-m="194391" data-d="3366">དཔེར་ན་ནད་འཇམ་པོ་ཞིག་གིས་ཡུན་རིང་དུ་ཟིན་སོང་ན་</a><a data-m="197757" data-d="5700">མཐའ་མ་བཅོས་དཀའ་རྒྱུ་རེད་དུས། དཔེ་དེ་ནད་འདི་ལས་འཚོ་བར་བྱེད་པའི་སྨན་པ་ལྟ་བུ་</a><a data-m="203457" data-d="4264">མཆོག་ཏུ་གྱུར་པ་གང་རེད་ཟེར་ན། བླ་མ་དགེ་བའི་བཤེས་གཉེན་གྱིས་ཆོས་བཞིན་བཅོས་པ་ཡིན་པས་</a><a data-m="207721" data-d="5201">དེ་ཉིད་བསྟེན་པར་གྱིས། རང་རྒྱུད་དུ་ཉོན་མོངས་པ་དུག་ལྔའི་མེ་དཔུང་འདི་དག་མེད་པ་</a><a data-m="212922" data-d="3930">གཏན་ནས་བྱས་ཏེ་མེ་དཔུང་འཇོམས་དགོས་ན་རབ་ཏུ་དཀའ་བ་ཡིན། </a><a data-m="216852" data-d="4716">དུག་ལྔའི་གཉེན་པོ་བྱང་ཆུབ་སེམས་བསྐྱེད་པ་རྒྱ་མཚོ་ལྟ་བུ་བསྟེན་ཏེ། </a><a data-m="221568" data-d="4248">ཉོན་མོངས་དེ་དག་ཐམས་ཅད་གཞན་ཕན་གྱི་གྲོགས་སུ་འགྲོ་བ་ཞིག་དགོས་པ་ཡིན། </a><a data-m="225816" data-d="6301">ཚེ་རབས་ཐོག་མེད་ནས་ད་ལྟ་ཡན་ཆད་དུ་མཚམས་མེད་པ་ལྔ། མི་དགེ་བ་བཅུ། </a><a data-m="232117" data-d="5493">སོ་བྱང་སྔགས་གསུམ་གྱི་སྡོམ་པ་དང་འགལ་བའི་ལས་ངན་པ་བསགས་པ་དེ་དག་ཐམས་ཅད་</a><a data-m="237610" data-d="5089">ཐུར་དུ་འགྲོ་བའི་གང་ཟག་མ་གཏོགས། གྱེན་དུ་འགྲོ་བའི་གང་ཟག་གཅིག་ཀྱང་མེད་པས་ན་</a><a data-m="242699" data-d="10576">མཐོ་རིས་དང་ཐར་པའི་སྐས་ལ་ཡང་ནས་ཡང་དུ་ཡར་ལ་འཛེག་པ་གཅེས། </a><a data-m="253275" data-d="4117">(110)   སྡེ་སྣོད་བསླབ་གསུམ་ཁྱད་པར་ཆོས་དྲུག་ནི། །ཉན་ཐོས་སྡེ་སྣོད་སྟོན་ལས་སྒྲའི་རྗེས་འབྲང༌། ། </a><a data-m="257392" data-d="3956">རང་རྒྱལ་རང་རྟོགས་རྟེན་འབྲེལ་ནང་ནས་འཆར། །བྱང་སེམས་རང་གཞན་ཡེ་ཤེས་མཐའ་ཡས་ལྡན། ། </a><a data-m="261348" data-d="3830">ཉན་ཐོས་བསླབ་པ་ཕྱོགས་གཅིག་རང་རྒྱུད་ཙམ། །རང་རྒྱལ་བར་མ་རང་དོན་ལྷུར་ལེན་ཞིང༌། ། </a><a data-m="265178" data-d="2476">བྱང་སེམས་སྙིང་རྗེ་ངེས་པར་འབྱུང་བ་ཡིན། ། </a><a data-m="267654" data-d="3667">གསུངས་དུས། སྡེ་སྣོད་བསླབ་པ་གསུམ་དུ་ཚུལ་བཞིན་དུ་བསླབ་པར་བྱས་ན། </a><a data-m="271321" data-d="4321">སྡེ་སྣོད་གསུམ་ཀ་འདི་ཐེག་པ་ཆེ་འབྲིང་ཆུང་གསུམ་ཀ་ལ་ཡོད་རྒྱུ་རེད་དུས། </a><a data-m="275642" data-d="6726">དེ་ཐམས་ཅད་ཀྱང་འགལ་བ་མེད་པ་རང་གི་རྒྱུད་ལ་ཚུལ་བཞིན་དུ་བསྟེན་པ་དེ་ལས་</a><a data-m="282368" data-d="2795">ཐེག་པ་རེ་རེ་ལ་ཁྱད་ཆོས་ཡོད་པ་འདི་ཤེས་ཏེ། </a><a data-m="285163" data-d="5082">ཉན་ཐོས་ཀྱི་སྡེ་སྣོད་དེ་ཐམས་ཅད། ཉན་ཐོས་ཞེས་པའི་སྒྲ་དོན་བྱས་ན། </a><a data-m="290245" data-d="3128">སྟོན་པ་རྫོགས་པའི་སངས་རྒྱས་དང་རང་གི་དགེ་བའི་བཤེས་གཉེན་ལས་</a><a data-m="293373" data-d="4516">ཆོས་ཉན་ཅིང་ཐོས་པ་གཞན་ལ་སྟོན་པའི་ཕྱིར་ན་ཉན་ཐོས་སམ་ཐོས་སྒྲོག །</a><a data-m="297889" data-d="3201">དཔེ་དེ་ལྟ་བུ་ཡིན་པའི་ཕྱིར་ན་ཉན་ཐོས་ཀྱི་སྡེ་སྣོད་ཐམས་ཅད་</a><a data-m="301090" data-d="4401">སྟོན་པའི་བཀའ་བཞིན་དུ་ཡིན་པས་སྒྲའི་རྗེས་སུ་འབྲང་དགོས་པ་ཡིན། </a><a data-m="305491" data-d="4719">རང་སངས་རྒྱས་ཀྱི་སྡེ་སྣོད་ཐམས་ཅད་རང་དོན་ཁོ་ན་རྟོགས་ཏེ། </a><a data-m="310210" data-d="2084">བདག་མེད་པ་ཕྱེད་དང་གཉིས་རྟོགས་ཏེ་</a><a data-m="312294" data-d="2807">ཕྱི་དང་ནང་གི་རྟེན་འབྲེལ་རྒྱུ་འབྲས་བསླུ་བ་མེད་པ་ལ་ལྟ། </a><a data-m="315101" data-d="4025">ཉོན་མོངས་པའི་སྒྲིབ་པ་སྤངས་ནས་དགྲ་བཅོམ་པའི་གོ་འཕང་ཐོབ་པ་ཡིན། </a><a data-m="319126" data-d="6716">བྱང་ཆུབ་སེམས་དཔས་ནི་རང་གཞན་སེམས་ཅན་ཐམས་ཅད་ཀྱི་རྒྱུད་ལ་</a><a data-m="325842" data-d="4247">སྟོང་ཉིད་སྙིང་རྗེ་སྙིང་པོ་ཅན་ཡེ་ཤེས་དེ་རྒྱུད་ལ་བསྐྱེད་པའི་ཐབས་</a><a data-m="330089" data-d="4630">འབའ་ཞིག་ལ་བསྟེན་པར་འགྱུར་བ་ཡིན། ཉན་ཐོས་ཀྱི་བསླབ་པ་གཙོ་བོ་དེ་ནི་</a><a data-m="334719" data-d="3098">རང་གི་རྒྱུད་འདུལ་བྱེད་ཀྱི་དང༌། རང་དོན་གཅིག་པུ་ཡིན་པས་</a><a data-m="337817" data-d="2704">ཕྱོགས་གཅིག་པ་ཙམ་ཞིག་མ་གཏོགས་མཐའ་མེད་པ་མེད། </a><a data-m="340521" data-d="7442">རང་སངས་རྒྱས་ཀྱི་ཡིན་ན་ཉན་ཐོས་ཀྱི་ལྟ་སྒོམ་ལས་</a><a data-m="347963" data-d="3370">ཏོག་ཙམ་རྒྱ་ཆེ་བ་ཡིན་ཏེ་རང་དོན་ཁོ་ན་མ་གཏོགས་</a><a data-m="351333" data-d="4043">བྱང་ཆུབ་སེམས་དཔའི་གཞན་དོན་ལྟ་བུ་མེད། བྱང་ཆུབ་སེམས་དཔའི་སྡེ་སྣོད་ལས་ནི། </a><a data-m="355376" data-d="4729">གཞན་ཕན་བསམ་པ་བཟང་པོ་སྙིང་རྗེ་ཁོ་ནའི་སྒོ་ནས་སྒོ་ལུས་ངག་ཡིད་གསུམ་གྱིས་</a><a data-m="360105" data-d="4886">ཇི་ལྟར་སྤྱོད་ན་ཡང་གཞན་ཕན་ཁོ་ན་རུ་བྱུང་བ་ཡིན་པས་ན། </a><a data-m="364991" data-d="3404">དེ་ཐམས་ཅད་ལེགས་པའི་ཆ་ཐམས་ཅད་རང་གི་རྒྱུད་ལ་བསྟེན། </a><a data-m="368395" data-d="2017">སྐྱོན་གྱི་ཆ་ཐམས་ཅད་སྤང་དགོས་པ་ཡིན། </a><a data-m="370412" data-d="9377">(111)   འཇིག་རྟེན་སྐྱོན་དུ་ལྟ་བའི་ཆོས་དྲུག་ནི། །སྙན་གྲགས་འབྲུག་སྒྲ་འདྲ་བས་དགའ་བ་སྤང༌། ། </a><a data-m="379789" data-d="4492">ལོངས་སྤྱོད་སྤྲིན་དང་འདྲ་བས་ཞེན་པ་སྤང༌། །ཉེ་འཁོར་རྒན་འཁོགས་བུ་འདྲ་རེ་བ་སྤང༌། ། </a><a data-m="384281" data-d="5535">ཡུལ་ཁྱིམ་མགྲོན་ཁང་འདྲ་བས་རི་ཁྲོད་འགྲིམ། །བདེ་སྐྱིད་རྨི་ལམ་འདྲ་བས་བདེན་མ་འཛིན། ། </a><a data-m="389816" data-d="6073">ཐམས་ཅད་བོར་ནས་འགྲོ་བས་ཆགས་ཞེན་སྐྱུངས། །དེ་ལྟར་བྱས་ན་ཇེ་བདེར་འགྱུར་བ་ཡིན། ། </a><a data-m="395889" data-d="6853">འཇིག་རྟེན་འཁོར་བའི་བྱ་བ་འཇིག་རྟེན་ཆོས་བརྒྱད་ཀྱི་བྱ་བ་ཐམས་ཅད་</a><a data-m="402742" data-d="5452">སྐྱོན་དུ་བལྟ་སྟེ་སྤོང་དགོས་པ་ཡིན། སྐྱོན་ཇི་ལྟར་ཡིན་ཟེར་ན། </a><a data-m="408194" data-d="3150">འཇིག་རྟེན་ན་སྙན་པ་དང་གྲགས་པ་རྒྱ་ཆེན་པོ་ཡོད་ནའང་</a><a data-m="411344" data-d="4519">ནམ་མཁའ་ནས་འབྲུག་གི་སྒྲ་གྲགས་ན། འབྲུག་འུར་སྒྲ་ཆེ་བའི་སྟོང་སྒྲ་ཡིན། །གསུངས་རེད། </a><a data-m="415863" data-d="4500">སྙན་གྲགས་འདི་སྐད་ཅིག་ཙམ་ཞིག་ཡོད་པ་མ་གཏོགས་ཡལ་འགྲོ་བ་ཡིན་པས་ན། </a><a data-m="420363" data-d="3006">སྙན་གྲགས་ལ་སེམས་དགའ་བ་འདི་ཉིད་སྤོང་དགོས། </a><a data-m="423369" data-d="3373">རྒྱུ་དང་ལོངས་སྤྱོད་ཀྱི་འབྱོར་བ་ཆེན་པོ་ཅན་ཞིག་ཡོད་ནའང་</a><a data-m="426742" data-d="3778">ནམ་མཁའ་ལ་སྤྲིན་གློ་བུར་འབྱུང་ན་གློ་བུར་དུ་མེད་པ་སྤང་འགྲོ་རྒྱུ་རེད། </a><a data-m="430520" data-d="3052">དེ་ལྟ་བུའི་ལོངས་སྤྱོད་མི་རྟག་པའི་རང་བཞིན་དུ་ཤེས་ཏེ་</a><a data-m="433572" data-d="3307">གསོག་འཇོག་སྤང་དགོས་པ་ཡིན། རང་ལ་ཉེ་འཁོར་</a><a data-m="436879" data-d="4407">ཕ་མ་སྤུན་མཆེད་གཉེན་བཤེས་མང་པོ་ཡོད་ནའང་</a><a data-m="441286" data-d="3561">མི་རྒན་འཁོགས་མང་པོ་ཞིག་འདུ་ཡོད་ན། དེ་ཚོ་ཐམས་ཅད་</a><a data-m="444847" data-d="3999">མི་རྒན་འཁོགས་ཤིག་ལ་པུ་གུ་ཞིག་ཡོད་ན་དེ་རྒན་འཁོགས་དེ་ཤི་འགྲོ་དུས་</a><a data-m="448846" data-d="1606">པུ་གུ་ཕན་ཐོགས་པའི་རེ་བ་ཡོད་མ་རེད། </a><a data-m="450452" data-d="5180">དཔེ་དེ་བཞིན་རང་གི་ཉེ་འཁོར་ཐམས་ཅད་ཀྱིས་རང་ལ་ཕན་པ་བྱེད་འོང་བསམ་སྟེ་</a><a data-m="455632" data-d="1811">ཆགས་སེམས་ཀྱི་རེ་བ་སྤང་དགོས་པ་ཡིན། </a><a data-m="457443" data-d="3988">ཡུལ་དང་ཁྱིམ་གྲོང་པ་དང་མཁར་ལ་སོགས་པ་ཐམས་ཅད་ནི། </a><a data-m="461431" data-d="4137">མགྲོན་པོའི་མགྲོན་ཁང་འདྲ་བ་ཡིན་པས་དེ་ལ་ཞེན་ཆགས་སྤང་སྟེ། </a><a data-m="465568" data-d="4233">གཅིག་པུ་བྲག་ཕུག་དང་ས་ཁུང་ལ་སོགས་པ་རི་ཁྲོད་ལ་འགྲིམ་དགོས། </a><a data-m="469801" data-d="3228">འཇིག་རྟེན་ཚེ་འདིའི་བདེ་སྐྱིད་ཐམས་ཅད་ད་ལྟ་སྐྱིད་ན་</a><a data-m="473029" data-d="2734">ད་ལྟ་སྡུག་བསྔལ་བ་མདང་དགོང་གི་རྨི་ལམ་དང་འདྲ་བ་ཡིན། </a><a data-m="475763" data-d="3125">ཚེ་འདིའི་བདེ་སྐྱིད་ལ་ཆེད་དུ་ཞེན་ཆགས་མི་བྱ། </a><a data-m="478888" data-d="2620">མདོར་ན་ལུས་དང་སེམས། འབྱོར་བ་དང་མངའ་ཐང༌། </a><a data-m="481508" data-d="5060">ཚེ་འདིའི་བྱ་བ་ཐམས་ཅད་བོར་ནས་རང་ཉིད་གཅིག་པུ་ཕྱི་མ་རུ་འགྲོ་དགོས་པ་ཡིན། </a><a data-m="486568" data-d="2947">འཇིག་རྟེན་ཆོས་བརྒྱད་ཀྱི་བྱ་བ་དེ་ཚོ་བློས་སྤོང་སྟེ་</a><a data-m="489515" data-d="6195">དེ་ལྟར་བྱས་ན་ཐར་པ་དང་ཐམས་ཅད་མཁྱེན་པའི་གོ་འཕང་ལ་ཇེ་བདེ་རུ་འགྱུར་བ་ཡིན། </a><a data-m="495710" data-d="4242">(112)   ཆོས་བྱེད་རྣམས་ཀྱི་བྱར་དགོས་རྣམ་དྲུག་ནི། །གང་དུ་སྐྱེས་ཀྱང་གཞན་དོན་འགྲུབ་དགོས་པས། ། </a><a data-m="499952" data-d="3944">སེམས་བསྐྱེད་སྨོན་ལམ་རྒྱ་ཆེན་སྦྱང་བར་བྱ། །སྐྱིད་ན་ཆོས་ཀྱི་བྱིན་རླབས་ཤེས་དགོས་པས། ། </a><a data-m="503896" data-d="3677">ཕན་ཡོན་བསམ་ལ་ནན་ཏན་བརྩོན་པར་བྱ། །སྡུག་ན་སྔོན་གྱི་ལས་སུ་ཤེས་དགོས་པས། ། </a><a data-m="507573" data-d="4926">རྒྱུ་འབྲས་བསམ་ལ་བློ་སྦྱོང་སྙིང་པོར་བྱ། །ན་ན་དགེ་སྦྱོར་རྩལ་སྦྱོང་ཤེས་དགོས་པས། ། </a><a data-m="512499" data-d="4542">མ་ན་བ་ལ་རིག་པ་གཅུན་པར་བྱ། །རྒས་ན་བློ་སེམས་བདེ་བ་ཅིག་དགོས་པས། ། </a><a data-m="517041" data-d="6006">གཞོན་དུས་བསགས་སྦྱོང་ལས་ལ་འབད་པར་བྱ། །ཤི་ན་བྱ་བ་རྫོགས་པ་ཅིག་དགོས་པས། ། </a><a data-m="523047" data-d="6342">མ་ཤི་བར་ལ་འབྲེལ་ཐག་གཅད་པར་བྱ། །འདི་དག་སྙིང་ནས་བསླབ་པའི་ཆོས་སུ་སྣང༌། ། </a><a data-m="529389" data-d="5384">གསུངས་དུས། ད་ཆོས་བྱེད་པའི་གང་ཟག་ཐམས་ཅད་ཀྱིས་གཏན་གྱི་བྱ་བ་བྱེད་དགོས་པ་རྣམ་པ་དྲུག་ཡོད། </a><a data-m="534773" data-d="3590">གང་ཡིན་ན་ཟེར།   མཐོ་རིས་དང་ངན་སོང་གང་དུ་སྐྱེས་ཀྱང་</a><a data-m="538363" data-d="5384">གཞན་སེམས་ཅན་གྱི་དོན་ཁོ་ན་བསྒྲུབ་ན་བྱང་ཆུབ་སེམས་དཔའི་སྤྱོད་པ་ཡོངས་སུ་རྫོགས་འགྲོ་བ་ཡིན་པའི་ཕྱིར་ན། </a><a data-m="543747" data-d="2669">གཞན་ཕན་གྱི་བསམ་པ་བཟང་པོ་སེམས་བསྐྱེད་དང༌། </a><a data-m="546416" data-d="4210">འགྲོ་དོན་རྒྱ་ཆེན་པོ་འོང་བའི་སྨོན་ལམ་བྱང་ཆུབ་སེམས་དཔའ་ཀུན་ཏུ་བཟང་པོ་དང༌། </a><a data-m="550626" data-d="3336">འཇམ་དཔལ་དབྱངས་ཀྱིས་བཏབ་པ་ལྟ་བུ་ཡང་ནས་ཡང་དུ་སྦྱང་བར་བྱ། </a><a data-m="553962" data-d="4558">རང་ལ་སྐྱིད་པོ་འབྱུང་ནའང་སྐྱིད་པ་དེ་ཐམས་ཅད་ཆོས་ཀྱི་བྱིན་རླབས་སམ་</a><a data-m="558520" data-d="2353">ཆོས་ཀྱི་བཀའ་དྲིན་ལས་ཡིན་པ་ཤེས་དགོས་པས་ན། </a><a data-m="560873" data-d="5658">ཆོས་ཀྱི་ཕན་ཡོན་ལ་བསམ་ནས་དམ་པའི་ཆོས་ཐོས་བསམ་སྒོམ་གསུམ་བྱེད་པ་</a><a data-m="566531" data-d="5195">ནན་ཏན་དུ་བརྩོན་དགོས་པ་ཡིན། ན་ཚ་དང་གདོན་བགེགས་མི་ཁ་གཏམ་ངན་ལྟ་བུ་སྡུག་བསྔལ་འབྱུང་ན། </a><a data-m="571726" data-d="3442">རང་གི་སྐྱེ་བ་སྔ་མ་སེམས་ཅན་གཞན་ལ་ཕར་གནོད་པ་བྱས་བཞག་རྒྱུའི་</a><a data-m="575168" data-d="3005">ལན་ཆགས་ཚུར་འཁོར་བ་ཡིན་པ་ཤེས་པའི་སྒོ་ནས། </a><a data-m="578173" data-d="5137">དེ་དག་སྤོང་བློ་མི་བྱ་བར་སེམས་ཅན་ཐམས་ཅད་ཀྱི་སྡུག་བསྔལ་དང་དུ་ལེན་པ་དང༌། </a><a data-m="583310" data-d="3697">རང་གིས་སྡུག་བསྔལ་མྱོང་བ་འདིས་ལས་ངན་པའི་རྣམ་པར་སྨིན་པ་ཐམས་ཅད་</a><a data-m="587007" data-d="4866">སྦྱང་བ་མཆོག་ཏུ་གསུངས་ཏེ། བློ་སྦྱོང་སྙིང་པོ་རྩེ་གཅིག་ཏུ་བྱ། </a><a data-m="591873" data-d="3335">དེ་ནད་ཀྱིས་ན་ནའང་དགེ་སྦྱོར་གྱི་རྩལ་སྦྱོང་སྟེ་</a><a data-m="595208" data-d="4665">སྒྲིབ་པའི་ཕྱགས་མ་ཡིན་པ་ཤེས་ཏེ་ནད་དེ་ཉིད་ལམ་དུ་འཁྱེར་དགོས་པ་ཡིན་པས་ན། </a><a data-m="599873" data-d="6437">ནད་འདི་ཡོད་དུས་སྡུག་བསྔལ་ཡོད་དུས་དམ་པའི་ཆོས་ལ་ཚུལ་བཞིན་དུ་</a><a data-m="606310" data-d="1634">བརྩོན་པའི་སྟོབས་ཡོད་རྒྱུ་མ་རེད་དུས། </a><a data-m="607944" data-d="3950">ད་ལྟ་མ་ན་བའི་སྐབས་འདི་ལ་དྲན་ཤེས་བག་ཡོད་ཀྱི་སྒོ་ནས་</a><a data-m="611894" data-d="5016">ཉིན་རེ་བཞིན་དུ་སྐད་ཅིག་ཙམ་ལའང་དལ་བསྡད་མེད་པ་རིག་པ་རྩེ་གཅིག་ཏུ་གཅུན་པ། </a><a data-m="616910" data-d="5377">རྒས་སོང་ནའང་དམ་པའི་ཆོས་སྒྲུབ། ཤི་ནའང་ཡ་ང་མེད་པ་མཉམ་མེད་དྭགས་པོ་ལྷ་རྗེས། </a><a data-m="622287" data-d="3075">ཆོས་པ་རབ་ཤི་ན་སྐྱེ་འཆིའི་འཛིན་པ་དག་བྱེད་ཅིག །</a><a data-m="625362" data-d="2254">འབྲིང་ཤི་ན་འཆི་ཁ་བློ་བདེ་བྱེད་ཅིག །</a><a data-m="627616" data-d="3304">ཐ་མ་ཤི་ནའང་ངས་དགེ་སྦྱོར་འདི་ཙམ་ཞིག་བསྒྲུབས་ཡོད་</a><a data-m="630920" data-d="4081">བསམ་བློ་བདེ་བ་ཞིག་དགོས་གསུངས་རྒྱུ་དེ་ལྟ་བུ་དགོས་པ་ཡིན་པའི་ཕྱིར་ན། </a><a data-m="635001" data-d="3402">ད་ལྟ་ལང་ཚོ་གཞོན་པའི་སྐབས་ནས་ཚོགས་གཉིས་བསགས་པ་དང༌། </a><a data-m="638403" data-d="5044">སྒྲིབ་གཉིས་སྦྱོང་བ་ལ་རྩེ་གཅིག་ཏུ་འབད་པར་བྱེད་དགོས་པ་ཡིན། </a><a data-m="643447" data-d="6387">ཤི་ན་བྱ་བ་ཐམས་ཅད་བསྒྲུབས་སོང་བ་མ་གཏོགས་བྱ་བ་འཕྲོ་ལུས་སོང་བསམ་འགྱོད་པ་མེད་པ་ཞིག་དགོས་པས་ན། </a><a data-m="649834" data-d="6018">མ་ཤི་བར་དུ་འཇིག་རྟེན་ཚེ་འདིའི་བྱ་བའི་འབྲེལ་ཐག་ཐམས་ཅད་བཅད་དེ་</a><a data-m="655852" data-d="2486">དམ་པའི་ཆོས་ལ་རྩེ་གཅིག་ཏུ་བརྩོན་པར་བྱས་ན། </a><a data-m="658338" data-d="3896">འདི་དག་སྙིང་ནས་བསླབ་པའི་ཆོས་སུ་ཡིན་པས་ཁྱེད་ཀྱིས་བརྩོན་དགོས་པ་ཡིན། </a><a data-m="662234" data-d="4437">(113)  གདམས་ངག་དྲུག་གིས་གནད་དུ་བརྡེག་པ་ནི། །བཟའ་མི་ཚོང་དུས་འགྲོན་པོ་ཚོགས་པ་འདྲ། ། </a><a data-m="666671" data-d="5713">ནམ་འབྲལ་མི་ཤེས་མཐར་ཐུག་དོན་ལ་སྦྱང༌། །གཉེན་འདུན་ལྕང་ཁའི་བྱིའུ་ཆུང་འདུས་པ་འདྲ། ། </a><a data-m="672384" data-d="3888">ནམ་གྱེས་མི་ཤེས་གདུང་སེམས་འཁྲི་བ་ཆོད། །ཚེ་སྲོག་མི་རྟག་རྩྭ་ཁའི་ཟིལ་པ་འདྲ། ། </a><a data-m="676272" data-d="4464">སྒོམ་སྒྲུབ་ཆོས་ལ་རྩོལ་བ་དྲག་ཏུ་སྐྱེད། །སྨྲ་མང་འཁྲུལ་པའི་དགྲར་ལྡང་ནེ་ཙོ་འདྲ། ། </a><a data-m="680736" data-d="4142">ངག་འཁྱལ་བྲེ་མོའི་གཏམ་འདྲ་སྨྲ་བཅད་གྱིས། །ཆོས་སྒྲུབ་མཚོ་གླིང་ནོར་བུ་ལེན་འདྲ་བས། ། </a><a data-m="684878" data-d="4111">སྙན་བརྒྱུད་གདམས་ངག་ལྷུག་པར་སྤེལ་མི་བྱ། །འགྲོགས་ཡུན་རིང་ན་སངས་རྒྱས་སྐྱོན་མཐོང་བས། ། </a><a data-m="688989" data-d="4184">མི་གཞན་རྣམས་དང་གནས་མལ་གཅིག་མི་བྱ། །འདི་དག་སྙིང་གཏམ་མཆོག་ཡིན་གུས་པས་ཉོན། ། </a><a data-m="693173" data-d="7669">ཞེས་པའི་སྒོ་ནས་གསུངས་པ། ཆོས་ཐམས་ཅད་ལམ་དུ་འཁྱེར་ཤེས་ན་</a><a data-m="700842" data-d="2484">སྣང་བ་ཐམས་ཅད་དཔེ་ཆ་རུ་ཤར་འོང་རྒྱུ་རེད་དུས། </a><a data-m="703326" data-d="3490">དེ་ལྟ་བུ་འཁྱེར་བའི་གདམས་ངག་གི་གནད་དྲུག་ཡོད། གང་ཡིན་ཟེར་ན། </a><a data-m="706816" data-d="4606">བཟའ་ཚང་ཕ་མ་སྤུན་མཆེད་གཉེན་འབྲེལ་ལ་སོགས་པ་ལྷན་ཅིག་ཏུ་ཚོགས་བསྡད་ཡོད་ནའང་</a><a data-m="711422" data-d="4241">མཐའ་ཁ་སོ་སོ་བྲལ་འགྲོ་བ། དཔེར་ན་ཚོང་འདུས་ཆེན་པོ་ལ་མི་མང་པོ་ཚོགས་ན་</a><a data-m="715663" data-d="2094">ཆུད་ཚོད་ཁ་ཤས་ཀྱིས་འབྲལ་འགྲོ་རྒྱུ་རེད། </a><a data-m="717757" data-d="4791">དཔེ་དེ་ལྟ་བུ་ཡིན་པས་ན་བཟའ་ཚང་འདི་དང་ནམ་ཨེ་འབྲལ་མི་ཤེས་སྙམ་སྟེ་</a><a data-m="722548" data-d="1539">བཟའ་ཚང་ལ་འཐབ་འཛིང་སྤང༌། </a><a data-m="724087" data-d="5008">རང་ཉིད་གཅིག་པུ་མཐར་ཐུག་གི་དོན་བྲལ་བ་མེད་པ་བྱང་ཆུབ་ཀྱི་ལམ་ལ་བསྒྲུབ་དགོས་པ་ཡིན། </a><a data-m="729095" data-d="3996">གཉེན་དང་གྲོགས་པོ་ལ་སོགས་པ་འདུན་མ་མང་པོ་ཡོད་ནའང་</a><a data-m="733091" data-d="3324">ལྕང་མའི་སྡོང་པོ་གཅིག་གི་སྟེང་ལ་བྱེའུ་མང་པོ་འཚོགས་ཡོད་ན་ཡང་</a><a data-m="736415" data-d="5369">སོ་སོ་འབྲལ་འགྲོ་རྒྱུ་རེད། ཚེ་གཅིག་ཏུ་གཉེན་དང་དེ་དག་ལྷན་ཅིག་ཏུ་འདུག་རྒྱུ་མེད་པ་</a><a data-m="741784" data-d="2315">འཆི་བདག་གིས་ནམ་འཁྲིད་འགྲོ་མི་ཤེས་པས་ན་</a><a data-m="744099" data-d="2991">གཉེན་ལ་གདུང་སེམས་ཀྱི་འཁྲི་བ་རྩེ་གཅིག་ཏུ་གཅོད། </a><a data-m="747090" data-d="4725">དེ་མ་ཚད་པ་རང་གི་ཚེ་དང་སྲོག་འདི་དག་ཐམས་ཅད་ཡུན་རིང་དུ་མི་སྡོད་པ། </a><a data-m="751815" data-d="5003">རྩྭའི་ཁ་ལ་ཆགས་པའི་ཆུའི་ཟིལ་པ་རླུང་གིས་ཁུར་འོང་ན་སྐད་ཅིག་གཅིག་ལ་གཞིག་འགྲོ་རྒྱུ་རེད། </a><a data-m="756818" data-d="3338">དེ་ལྟ་བུ་ཡིན་པས་ན་ཚེ་སྲོག་རྟག་པ་མེད་པས་མཁས་པས་</a><a data-m="760156" data-d="4196">སྒོམ་སྒྲུབ་དང་དམ་པའི་ཆོས་ལ་རྩོལ་བ་ནན་ཏན་དུ་བྱེད། </a><a data-m="764352" data-d="5336">ཁ་མང་པོ་སྨྲ་བ་བྱས་ན། ངག་མི་དགེའི་བང་མཛོད་ཉེས་ལྟུང་གི་འབྱུང་སྒོ། །གསུངས་རྒྱུ་རེད་དུས། </a><a data-m="769688" data-d="4138">རང་གཞན་ཆགས་སྡང་གི་རྒྱུད་འགྱུར་བ་དང༌། ཐམས་ཅད་དང་མི་མཐུན་པ་འོང་བས་</a><a data-m="773826" data-d="5358">འཁྲུལ་པའི་དགྲར་ལྡང་བ། དཔེར་ན་ནེ་ཙོ་ལྟ་བུ་ཚིག་མང་པོ་མི་སྨྲ་བ་ངག་འཁྱལ་དང་</a><a data-m="779184" data-d="4780">བྲེ་མོའི་གཏམ་སྤོང་སྟེ་སྨྲ་བཅད་ཀྱི་སྒོ་ནས་རི་ཁྲོད་གནས་ལ་འདུག་དགོས་པ་ཡིན། </a><a data-m="783964" data-d="4236">ཆོས་ཚུལ་བཞིན་དུ་སྒྲུབ་པར་བྱེད་པ་དེ་རྒྱ་མཚོའི་གླིང་ལ་ནོར་བུ་ལེན་པ་ལ་</a><a data-m="788200" data-d="3383">དཀའ་ངལ་ངལ་དུབ་ག་ཚོད་བྱུང་ནའང་ནོར་བུ་དེ་མ་ལོན་བར་དུ་</a><a data-m="791583" data-d="3187">བརྩོན་པ་ལྷོད་རྒྱུ་མ་རེད་དུས། དེ་རྙེད་པ་དང་འདྲ་བ་ཡིན། </a><a data-m="794770" data-d="6545">དེ་ནོར་བུ་འདི་རང་གི་ལག་པ་ལ་འཐོབ་འོང་ན་ཤིན་ཏུ་གཅེས་སྤྲས་བྱེད་རྒྱུ་རེད་དུས། </a><a data-m="801315" data-d="3332">དཔེ་དེ་ལྟ་བུ་སྙན་བརྒྱུད་ཀྱི་གདམས་ངག་རྩེ་གཅིག་ཏུ་ཡོད་པ་</a><a data-m="804647" data-d="6133">ཐམས་ཅད་ལ་ཁྱབ་བརྡལ་སྤེལ་མི་བྱེད་པ་རང་གི་རྒྱུད་ལ་རྩེ་གཅིག་ཏུ་ཉམས་ལེན་གནད་དུ་དགོས་པ་ཡིན། </a><a data-m="810780" data-d="3223">ཡུན་རིང་པོ་མཉམ་དུ་བསྡད་ན་སངས་རྒྱས་ཀྱི་མཛད་པ་ལའང་</a><a data-m="814003" data-d="2928">སྐྱོན་དུ་མཐོང་བ་སྔོན་གྱི་ལོ་རྒྱུས་ལྟ་བུ་ཡིན་པས་ན། </a><a data-m="816931" data-d="3600">མི་གཞན་མཉམ་དུ་ཕན་ཚུན་འབྲེལ་འདྲིས་མང་པོ་མི་བྱེད་པ་</a><a data-m="820531" data-d="2770">གནས་མལ་གཅིག་ཏུ་མི་བྱ་སྟེ། རི་ཁྲོད་དབེན་པའི་གནས་</a><a data-m="823301" data-d="4172">རང་ཉིད་གཅིག་པུ་བསྡད་ན་ཆགས་སྡང་དང་འདུ་འཛི་འཁོན་འཛིན་ཐམས་ཅད་སྤོང་བ་ཡིན་པས། </a><a data-m="827473" data-d="5232">འདི་དག་ཆོས་ཚུལ་བཞིན་དུ་སྒྲུབ་པར་བྱེད་པ་ལ་སྙིང་གཏམ་ཟབ་མོ་ཡིན་པས་གུས་པས་ཉོན། </a><a data-m="832705" data-d="4126">(114)   ཆོས་བྱེད་རྣམས་ཀྱི་དུས་ཚོད་རྣམ་དྲུག་ནི། །མཚན་ལྡན་བླ་མ་རྣམས་དང་ཕྲད་པའི་ཚེ། ། </a><a data-m="836831" data-d="3968">སྤྲོས་པ་གཅོད་པའི་དུས་ཡིན་ཐེ་ཚོམ་དྲིས། །རྐྱེན་ངན་ཡུལ་དང་རིག་པ་ཕྲད་པའི་ཚེ། ། </a><a data-m="840799" data-d="3674">ཉམས་ལེན་བསྲེ་བའི་དུས་ཡིན་རྩལ་སྦྱོང་གྱིས། །ཟབ་མོའི་སྙན་བརྒྱུད་མན་ངག་རྙེད་པའི་ཚེ། ། </a><a data-m="844473" data-d="4142">འཁྲུལ་པ་འཇིག་པའི་དུས་ཡིན་ཐོག་ཏུ་ཁོལ། །བརྩོན་འགྲུས་དྲག་པོས་སྒྲུབ་ལ་འབད་པའི་ཚེ། ། </a><a data-m="848615" data-d="3595">བར་ཆད་འོང་བའི་དུས་ཡིན་བདུད་ལ་བརྟག །སྒྲུབ་པའི་མཐར་ཕྱིན་དངོས་གྲུབ་འོང་བའི་ཚེ། ། </a><a data-m="852210" data-d="4821">བདུད་ཀྱི་བར་ཆད་འོང་བས་ཤིན་ཏུ་གཟབ། །གནས་ལུགས་དོན་ལ་ལྟ་བའི་རྩལ་སྦྱོང་ཚེ། ། </a><a data-m="857031" data-d="4232">གོལ་སྒྲིབ་འོང་བའི་དུས་ཡིན་བླ་མ་བསྟེན། །འདི་དག་ཟབ་མོའི་གནད་ཡིན་ཡིད་ལ་ཟུངས། ། </a><a data-m="861263" data-d="3360">ཞེས་གསུངས་པ་ནི། ཆོས་བྱེད་པའི་གང་ཟག་དེ་རྣམས་ལ་</a><a data-m="864623" data-d="4534">ཆོས་པ་དུས་ཚོད་དང་འབྲེལ་བ་ཞེས་བྱ་བ་ཡིན་པས་ན་དུས་ཚོད་རྣམ་པ་དྲུག་ཡིན་ཏེ། </a><a data-m="869157" data-d="3126">གང་ཡིན་ཟེར་ན། མཚན་ལྡན་གྱི་བླ་མ་རྣམས་ཞལ་མཇལ། </a><a data-m="872283" data-d="4198">དེའི་གསུང་གི་བདུད་རྩི་ཐོབ་པའི་ཚེ་ན་རང་གིས་གདམས་ངག་ཉམས་སུ་ལེན་རྒྱུ་དེ་དང༌། </a><a data-m="876481" data-d="3669">དམ་པའི་ཆོས་སྒྲོ་འདོགས་ཀྱི་སྤྲོས་པ་གཅོད་པའི་དུས་ཡིན་པས་ན། </a><a data-m="880150" data-d="3225">ཐེ་ཚོམ་ཐམས་ཅད་དྲིས་ཏེ་གཅིག་པུ་རི་ཁྲོད་ལ་བསྡད་ན་</a><a data-m="883375" data-d="5198">བཀའ་འདྲི་ཞུ་མི་དགོས་པ་བྱེད། རྐྱེན་ངན་པ་རྣམ་གཡེང་དང་འདུ་འཛི་</a><a data-m="888573" data-d="3431">ཆགས་སྡང་བུད་མེད་ལ་སོགས་པ་རྣམས་ཆགས་སེམས་འཕེལ་བ་ལྟ་བུ་</a><a data-m="892004" data-d="3764">ཡུལ་དང་རིག་པ་ཕྲད་པའི་ཚེ་ན། ཉམས་ལེན་གྱི་གདིང་བསྐྱེད་དེ་</a><a data-m="895768" data-d="3037">གཉེན་པོ་རྩེ་གཅིག་ཏུ་བསྟེན་དུས། དཔེར་ན་ནད་ན་བའི་དུས་སུ་</a><a data-m="898805" data-d="2719">སྨན་བཟའ་དགོས་པ་དང་འདྲ། ཆགས་སྡང་སྐྱེས་པའི་དུས་</a><a data-m="901524" data-d="5436">ཉམས་ལེན་གྱི་དཔའ་གདིང་བསྐྱེད་དེ་སྤང་བྱ་དེའི་དབང་དུ་</a><a data-m="906960" data-d="6629">མི་འགྲོ་བ་རྩེ་གཅིག་ཏུ་བསྲེ་བའི་ཉམས་ལེན་གྱི་རྩལ་སྦྱོང་བ་གྱིས། </a><a data-m="913589" data-d="4637">བླ་མས་བསྟན་པའི་ཟབ་མོའི་སྙན་བརྒྱུད་ཀྱི་གདམས་ངག་རྙེད་པར་འགྱུར་པའི་ཚེ་ན། </a><a data-m="918226" data-d="3758">དེ་སྙན་བརྒྱུད་ཀྱི་གདམས་པ་འདི་ཉམས་སུ་ཅི་ལེན་བྱས་ན་</a><a data-m="921984" data-d="3129">འཁྲུལ་པའི་སྣང་བ་ཐམས་ཅད་མྱུར་དུ་འཇིག་པའམ་མེད་འགྲོ་བ་ཡིན། </a><a data-m="925113" data-d="4444">ཉིན་མཚན་དུ་མི་འཁྲུལ་བ་ཉམས་ལེན་ཐོག་ཏུ་ཁེལ་བ་ཞིག་དགོས། </a><a data-m="929557" data-d="3865">བརྩོན་འགྲུས་དྲག་པོའི་སྒོ་ནས་དམ་པའི་ཆོས་སྒྲུབ་པ་ལ་འབད་པའི་ཚེ་ན། </a><a data-m="933422" data-d="3031">ཆོས་བྱེད་པ་ལ་བདུད་རྣམས་ལྷག་པར་སྡང༌། །ཟེར་རྒྱུ་དེ་རེད། </a><a data-m="936453" data-d="4242">དེ་དུས་བར་ཆད་འོང་བའི་དུས་ཡིན་པས་ན་དེ་བར་ཆད་ཀྱི་བདུད་ཡང་ནས་ཡང་དུ་བརྟག །</a><a data-m="940695" data-d="3722">དེ་བར་ཆད་ཀྱི་བདུད་ཀྱི་དབང་དུ་མི་འགྲོ་བའི་ཐབས་ལ་བརྩོན་དགོས། </a><a data-m="944417" data-d="2785">སྒྲུབ་པ་མཐར་ཕྱིན་པའི་དངོས་གྲུབ་འཐོབ་འོང་བའི་ཚེ་ན་</a><a data-m="947202" data-d="3443">དངོས་གྲུབ་འཐོབ་ཀ་བདུད་ཀྱི་བར་ཆད་འོང་བ་ཡིན་པས་ན། </a><a data-m="950645" data-d="6215">སྟོན་པ་རྫོགས་པའི་སངས་རྒྱས་སངས་རྒྱས་རན་ཁ་བདུད་ཀྱིས་གླགས་ལྟ་བ་ལྟ་བུ་ཡིན་པས་ན་</a><a data-m="956860" data-d="3153">ཤིན་ཏུ་གཟབ་སྟེ་དེའི་དབང་དུ་མི་འགྲོ་བ་འགྱུར་བ་དང༌། </a><a data-m="960013" data-d="4443">གནས་ལུགས་ཀྱི་ལྟ་བ་རང་གི་རྒྱུད་ལ་སྐྱེས་ཏེ་ཉམས་ལེན་གྱི་རྩལ་སྦྱོང་བའི་ཚེ་ན་</a><a data-m="964456" data-d="3928">དེ་ལ་གོལ་ས་དང་སྒྲིབ་པ་ཐམས་ཅད་འོང་བ་ཡིན་པས་ན། </a><a data-m="968384" data-d="3864">བླ་མ་ལས་ཐེ་ཚོམ་གྱི་སྒྲོ་འདོགས་གཅོད་དེ་གེགས་དང་གོལ་ས་ཐམས་ཅད་</a><a data-m="972248" data-d="2054">སེལ་བར་བྱེད་པའི་བླ་མ་བསྟེན་དགོས་པ་ཡིན། </a><a data-m="974302" data-d="4716">དེ་དག་ཐམས་ཅད་ཟབ་མོའི་གདམས་པའི་གནད་གཅིག་ཏུ་བསྡུས་བཞག་པ་ཡིན་པས་</a><a data-m="979018" data-d="1971">ཡང་ནས་ཡང་དུ་ཡིད་ལ་ཟུངས་ཤིག</a><a data-m="980989" data-d="5321">(115) །ཚུལ་བཞིན་བསྒྲུབ་པའི་བྱ་དགོས་རྣམ་དྲུག་ནི། །ངན་སྤྱོད་འགོ་ཅན་མི་དང་འགྲོགས་མི་བྱ། ། </a><a data-m="986310" data-d="3821">བཟང་སྤྱོད་བསླབ་དཀའ་བཤེས་གཉེན་བསྟེན་པར་བྱ། །སྣང་བ་འབྲིད་མཁས་ཡུལ་ལ་མ་ཡེངས་བྱ། ། </a><a data-m="990131" data-d="3715">རིག་པ་ཅོལ་ཆུང་འཁྲུལ་ཕྱིར་མ་སོང་བྱ། །ཆགས་སྡང་གདོས་དྲགས་ཕྱོགས་རིས་མ་སོང་བྱ། ། </a><a data-m="993846" data-d="2341">འཁྲུལ་སྣང་འདྲིས་སླ་ཞེན་ཆགས་རྩད་གཅོད་བྱ། ། </a><a data-m="996187" data-d="6651">གསུངས་དུས། དམ་པའི་ཆོས་སྤང་བྱ་དང་མ་འདྲེས་པ་ཚུལ་བཞིན་དུ་</a><a data-m="1002838" data-d="2142">ཆོས་རྣམ་པར་དག་པ་སྒྲུབ་པའི་ཚེ་ན་</a><a data-m="1004980" data-d="4661">དགོས་པ་རྣམ་པ་དྲུག་ཡོད་དེ། གང་རེད་ཟེར་ན། </a><a data-m="1009641" data-d="2662">དུས་རྟག་ཏུ་སྲོག་གཅོད་ཀྱི་སྡིག་པ་བྱས་པ་དང༌། </a><a data-m="1012303" data-d="3155">གླུ་དང་རྣམ་གཡེང་བུད་མེད་ལ་སོགས་པ་ལ་དགའ་བའི་གྲོགས་</a><a data-m="1015458" data-d="4257">ལྷན་ཅིག་ཏུ་མི་འགྲོགས་ཏེ་དེའི་སྐྱོན་གྱིས་རང་ཆོས་ལམ་ལས་ཚུར་གྱེས་ཏེ་</a><a data-m="1019715" data-d="1707">སྡིག་པའི་ལམ་དུ་འགྱུར་བ་ཡིན། </a><a data-m="1021422" data-d="4193">བཟང་པོའི་དྲན་ཤེས་བག་ཡོད་དང་ལྡན་པའི་</a><a data-m="1025615" data-d="2642">སྤྱོད་ལམ་ཐམས་ཅད་ཚུལ་བཞིན་དུ་རང་གི་རྒྱུད་ལ་</a><a data-m="1028257" data-d="4484">བསླབ་དཀའ་བ་ཡིན་པས། དགེ་བའི་བཤེས་གཉེན་ལུས་དང་གྲིབ་མ་བཞིན་དུ་བསྟེན་པར་བྱ། </a><a data-m="1032741" data-d="4527">ཚོགས་དྲུག་གི་སྣང་བ་འདི་དག་ཐམས་ཅད་ནང་གི་རིག་པ་འདི་བསླུ་མཁས་པ་ཡིན་པའི་ཕྱིར་ན། </a><a data-m="1037268" data-d="2681">ཡུལ་ཐམས་ཅད་ལ་རྩེ་གཅིག་ཏུ་མ་ཡེངས་པ་</a><a data-m="1039949" data-d="2949">དྲན་པ་དང་ཤེས་བཞིན་གྱིས་དབང་པོའི་སྒོ་ཐམས་ཅད་བསྡམ་པར་བྱ། </a><a data-m="1042898" data-d="2215">ཡུལ་གྱིས་བསླུ་འོང་ན་རིག་པ་འདི་དཔེར་ན་</a><a data-m="1045113" data-d="3697">མི་བླ་ཡངས་པ་ལྟ་བུ་ཅོལ་ཆུང་འདྲ་བ་ཡིན་པས་ན། </a><a data-m="1048810" data-d="3547">ཡུལ་གྱི་ཕྱི་རོལ་སྐྱག་ལང་དུ་མ་ཤོར་བར་བྱ། </a><a data-m="1052357" data-d="5827">དེ་བྱས་ནས་གཉེན་ལ་ཆགས་པ་དང་དགྲ་ལ་སྡང་སེམས་ལ་སོགས་པ་</a><a data-m="1058184" data-d="4668">གདོས་དྲག་ན་ཕྱོགས་རིས་ཆེ་སྟེ་ཐམས་ཅད་མཐུན་པོ་རུ་མི་འོང་པས་ན། </a><a data-m="1062852" data-d="4150">ཧ་ཅང་གདུང་སེམས་ཆེ་བ་དང༌། ཧ་ཅང་སྡང་སེམས་ཆེ་བའི་ཕྱོགས་རིས་མ་སོང་བར་བྱ། </a><a data-m="1067002" data-d="3345">འཁྲུལ་སྣང་འདི་དག་ཐམས་ཅད་ཚེ་རབས་ཐོག་མེད་ནས་ད་ལྟ་ཡན་ཆད་</a><a data-m="1070347" data-d="3763">གོམས་སོང་དུས་ཡུད་ཙམ་ཞིག་མཐོང་ནའང་སེམས་ལ་ཆགས་འོང་བས་ན། </a><a data-m="1074110" data-d="4840">འཁྲུལ་པའི་སྣང་བ་འདི་ཐམས་ཅད་ཞེན་ཆགས་རྩད་ནས་ཆོད་པ་ཅན་ཞིག་བྱེད་དགོས། </a><a data-m="1078950" data-d="6570">(116)   ཐ་མ་འགྱོད་པ་མེད་པའི་ཆོས་དྲུག་ནི། །ངོ་ཚ་ཁྲེལ་འཛེམ་ལྡན་པས་ཤི་ཡང་འགྱོད་པ་མེད། ། </a><a data-m="1085520" data-d="4630">མི་དགེ་སྡིག་པ་མ་བྱས་ཤི་ཡང་འགྱོད་པ་མེད། །ཆོས་ཕྱོགས་ཟས་ནོར་བཏང་བས་ཤི་ཡང་འགྱོད་པ་མེད། ། </a><a data-m="1090150" data-d="4680">བསླབ་གསུམ་གཙང་མ་བསྲུངས་བས་ཤི་ཡང་འགྱོད་པ་མེད། །དགེ་ལ་རྟག་ཏུ་བརྩོན་པས་ཤི་ཡང་འགྱོད་པ་མེད། ། </a><a data-m="1094830" data-d="5279">རང་སེམས་གནོང་འགྱོད་མེད་པས་ཤི་ཡང་འགྱོད་པ་མེད། །འདི་དག་རྣམས་དང་ལྡན་པར་བྱ་བ་གཅེས། ། </a><a data-m="1100109" data-d="4832">གསུངས་དུས། ཆོས་པའི་གང་ཟག་ཐ་མ་ཞིག་ཡིན་ནའང་འགྱོད་པ་མེད་པའི་ཆོས་དྲུག་དགོས། </a><a data-m="1104941" data-d="3316">གང་རེད་ཟེར་ན། སྡིག་པ་མི་དགེ་བ་དང་ཉེས་པར་སྤྱད་ན་</a><a data-m="1108257" data-d="5125">རང་ཉིད་དམ་པའི་ཆོས་ཞུས་པ་དང༌། བླ་མ་བསྟེན་པ་རེད་དུས་ངོ་ཚ་ཡི་རེད་བསམ་པ་དང༌། </a><a data-m="1113382" data-d="3750">དེ་ལས་མ་རུང་པ་འདི་བྱས་ན་ལྷ་དང་བླ་མ་</a><a data-m="1117132" data-d="2791">ཆོས་མཐུན་གྱི་གྲོགས་པོ་རྣམས་ཀྱིས་ཐུགས་ཁྲེལ་འགྲོ་རེད་བསམ་ནས། </a><a data-m="1119923" data-d="3313">ཁྲེལ་ཡོད་དང་ལྡན་པ་བྱས་ནས་དེའི་ངང་ནས་ཤི་སོང་ན། </a><a data-m="1123236" data-d="4484">མཐོ་རིས་དང་ཐར་པའི་ལམ་ལ་རང་ཤུགས་ཀྱིས་འགྲོ་རྒྱུ་རེད་དུས་འགྱོད་པ་མི་དགོས། </a><a data-m="1127720" data-d="4190">སྡིག་པ་མི་དགེ་བ་གཏན་ནས་མ་བྱས་ངང་ནས་ཤི་སོང་ན་</a><a data-m="1131910" data-d="3537">གཏན་ནས་འགྱོད་པ་མེད། ཆོས་ཀྱི་ཕྱོགས་སུ་ཟས་དང་ནོར་ཐམས་ཅད་</a><a data-m="1135447" data-d="3973">བཏང་སོང་ན་རང་སྤང་གོ་རེད་དེ་ཤི་སོང་ན་ཡང་</a><a data-m="1139420" data-d="3443">ཟས་ནོར་གྱིས་གོ་ཆོད་སོང་བ་ཡིན་པས་ན་འགྱོད་པ་མེད། </a><a data-m="1142863" data-d="3368">ཚུལ་ཁྲིམས་ཏིང་ངེ་འཛིན་ཤེས་རབ་ཀྱི་བསླབ་པ་གཙང་མ་དེ་</a><a data-m="1146231" data-d="2405">ཚུལ་བཞིན་དུ་བསྲུངས་ན་བསླབ་གསུམ་གྱི་ནོར་དེ། </a><a data-m="1148636" data-d="2880">སྐྱེ་བ་ནས་སྐྱེ་བ་ཐམས་ཅད་དུ་བརླག་རྒྱུ་ཡོད་མ་རེད་དུས་</a><a data-m="1151516" data-d="6462">ཤི་སོང་ནའང་འགྱོད་པ་མེད། དུས་རྟག་ཏུ་དགེ་བ་ལ་བརྩོན་འགྲུས་བྱེད་བསྡད་ན་</a><a data-m="1157978" data-d="3619">དགེ་བ་གང་ཚོད་ཚོད་ཅིག་བརྩོན་འགྲུས་ཀྱིས་བསྒྲུབས་ཡོད་རྒྱུ་རེད་དུས་</a><a data-m="1161597" data-d="7433">ཤི་ཡང་འགྱོད་པ་མེད། རང་སེམས་ལ་གོང་གི་འགྱོད་པ་མེད་པའི་ཆོས་དྲུག་འདི་ལྡན་ན། </a><a data-m="1169030" data-d="4763">ངས་སྡིག་པ་སྤངས་ཐུབ་མིན་འདུག་འཁོར་བ་ལ་འཁྱམས་བསྡད་འདུག་བསམ་བློ་ལྟ་བུ་དང༌། </a><a data-m="1173793" data-d="3933">ཆོས་བསྒྲུབས་མ་སོང་བསམ་རྒྱུ་འགྱོད་པ་གཏན་ནས་མེད་པས་ན་</a><a data-m="1177726" data-d="5223">ཤི་ཡང་འགྱོད་པ་མེད་པ་འདི་དག་གི་འགྱོད་མེད་ཀྱི་ཆོས་དྲུག་དང་ལྡན་པར་བྱ་བ་གཅེས་པ་ཡིན། </a><a data-m="1182949" data-d="4161">(117)  འབྲིང་གི་བྲོད་པ་དྲུག་དང་ལྡན་པ་ནི། །དཀོན་མཆོག་བསྟེན་པས་འཁོར་བ་སྐྱོབ་རེ་བྲོད། ། </a><a data-m="1187110" data-d="4474">ཚོགས་གཉིས་བསགས་པས་འདི་བས་བདེ་སྟེ་བྲོད། །དམ་ཚིག་བསྲུངས་པས་མཁའ་འགྲོས་བསུ་སྟེ་བྲོད། ། </a><a data-m="1191584" data-d="4266">ཡི་དམ་བར་དོར་ལམ་སྣ་འདྲེན་ཏེ་བྲོད། །བླ་མ་མཆོག་དང་འདུ་འབྲལ་མེད་དེ་བྲོད། ། </a><a data-m="1195850" data-d="4067">སེམས་ཉིད་གོམས་པས་འོད་གསལ་འཆར་ཏེ་བྲོད། །འདའ་དཀའ་འཆི་བྲོད་གདམས་པ་ཟབ་མོ་ཡིན། ། </a><a data-m="1199917" data-d="5788">ཞེས་པ་སྟེ། གང་ཟག་ཆོས་པ་འབྲིང་ཞིག་ཡོད་ནའང་</a><a data-m="1205705" data-d="3569">སེམས་ལ་དུས་རྟག་ཏུ་བྲོད་པའམ་སྤྲོ་བ་འཕེལ་བའི་ཆོས་དྲུག་ཡོད་དེ། </a><a data-m="1209274" data-d="4731">གང་རེད་ཟེར་ན། དཀོན་མཆོག་གསུམ་པོ་ལ་དུས་རྣམ་པ་ཀུན་སྙིང་ཐག་པ་ནས་</a><a data-m="1214005" data-d="4021">སྐྱབས་སུ་བསྟེན་ན་དེ་ཁམས་གསུམ་འཁོར་བ་མཐའ་ཅན་དུ་འགྱུར་ཏེ། </a><a data-m="1218026" data-d="3068">དཀོན་མཆོག་གི་མཚན་ཙམ་ཐོས་ནའང་ངན་སོང་དུ་འགྲོ་མ་རེད། </a><a data-m="1221094" data-d="4123">དེ་ལས་སྐྱོབ་ངེས་པ་རེད་དུས། སྐྱབས་ཐམས་ཅད་ཀྱི་མཆོག་ཏུ་གྱུར་པ་ཡིན་བསམ་སྟེ་</a><a data-m="1225217" data-d="3451">བློ་བདེ་པོ་ཞིག་དགོས་པ་ཡིན། བསོད་ནམས་དང་ཡེ་ཤེས་ཚོགས་གཉིས་</a><a data-m="1228668" data-d="4102">ཡང་དག་པ་གསོག་བསྡད་ན་ད་ལྟ་ལུས་རྟེན་འདི་བས་སྐྱེ་བ་གཞན་མ་ལ་</a><a data-m="1232770" data-d="4608">ཇེ་བཟང་ཇེ་བདེ་རུ་འགྲོ་བའི་ཕྱིར་ན་འདིས་སེམས་བདེ་བ་ཞིག་ཡོད། </a><a data-m="1237378" data-d="3854">གསང་སྔགས་རྡོ་རྗེ་ཐེག་པའི་དམ་ཚིག་ཚུལ་བཞིན་དུ་སྲུང་བསྡད་ན། </a><a data-m="1241232" data-d="3749">དམ་ཚིག་དེ་ཉིད་མཁའ་འགྲོ་ཆོས་སྐྱོང་གི་བླ་རྡོ་རེད་དུས་ཤི་སོང་ན་ཡང་</a><a data-m="1244981" data-d="4569">མཁའ་འགྲོ་རྣམས་ཀྱིས་དག་པའི་ཞིང་དུ་བསུ་འོང་བ་ཡིན་སེམས་བྲོད་པ་བསྐྱེད་དགོས། </a><a data-m="1249550" data-d="3107">ཡི་དམ་འདི་བསྙེན་སྒྲུབ་ལ་རྩེ་གཅིག་ཏུ་བརྩོན་ནས་</a><a data-m="1252657" data-d="3053">སྐྱེ་འཆི་བར་དོ་ལམ་ཁྱེར་ལ་ཚུལ་བཞིན་དུ་བསྟེན་བསྡད་ན་</a><a data-m="1255710" data-d="1871">བར་དོ་འཇིགས་སྐྲག་གི་འཁྲུལ་སྣང་ཤར་འོང་དུས། </a><a data-m="1257581" data-d="4464">ཡི་དམ་ལྷ་དེས་དག་པའི་ཞིང་ཁམས་སུ་འདྲེན་འགྲོ་བ་ཡིན་པས་སེམས་བྲོད་པ་ཡོད། </a><a data-m="1262045" data-d="2986">བླ་མ་མཆོག་ཏུ་དུས་རྟག་ཏུ་འདུ་འབྲལ་མེད་པ་བསྟེན། </a><a data-m="1265031" data-d="3996">བླ་མའི་བཀའ་བཞིན་དུ་སྒྲུབ་བླ་མ་ལ་ཡིད་ཆེས་ཀྱི་མོས་གུས་ཡོད་ན། </a><a data-m="1269027" data-d="5351">དེ་སྐྱེ་བ་ཚེ་རབས་ཐམས་ཅད་དུ་ཆོས་སྟོན་པའི་བླ་མ་དང་མི་འབྲལ་བ་སེམས་བྲོད་པ་ཡིན། </a><a data-m="1274378" data-d="4058">བླ་མའི་བཀའ་དྲིན་དེ་ལ་བརྟེན་ཏེ་སེམས་ཉིད་གནས་ལུགས་ཀྱི་ངོ་བོ་དེ་ངོ་ཤེས། </a><a data-m="1278436" data-d="4700">ངོ་ཤེས་པ་དེ་ལ་ཡང་ནས་ཡང་དུ་ཉམས་ལེན་གྱིས་གོམས་བསྡད་ན་</a><a data-m="1283136" data-d="4150">སྐྱེ་འཆི་ཐམས་ཅད་འོད་གསལ་གྱི་རང་བཞིན་དུ་འཆར་ཏེ་བྲོད་པར་འགྱུར་བ་ཡིན། </a><a data-m="1287286" data-d="4910">འདི་བྲོད་པ་རྣམ་པ་དྲུག་འདི་སོན་ན་དེ་རིང་ཤི་སོང་ནའང་འཆི་ལ་དགའ་བ་མ་གཏོགས། </a><a data-m="1292196" data-d="4256">འཆི་བ་ལ་ཡ་ང་དང་བག་ཚ་མེད་པའི་གདམས་པ་ཟབ་མོ་འགྱུར་པ་ཡིན། </a><a data-m="1296452" data-d="6426">(118) རྣལ་འབྱོར་རབ་ཀྱི་འཆི་རྒྱུ་མེད་དྲུག་ནི། །རང་རིག་དགོངས་པ་ཡེ་ནས་འཆི་རྒྱུ་མེད། ། </a><a data-m="1302878" data-d="3948">རང་བྱུང་ཡེ་ཤེས་ཡེ་ནས་འཆི་རྒྱུ་མེད། །འོད་གསལ་ཆོས་ཉིད་ཡེ་ནས་འཆི་རྒྱུ་མེད། ། </a><a data-m="1306826" data-d="6452">ངར་འཛིན་རིག་བྲལ་ཡེ་ནས་འཆི་རྒྱུ་མེད། །རྒྱུ་འབྲས་ལ་དོར་ཡེ་གྲོལ་འཆི་རྒྱུ་མེད། ། </a><a data-m="1313278" data-d="4163">རེ་དོགས་གཉིས་མེད་ནམ་མཁའ་འཆི་རྒྱུ་མེད། །དེ་ལྟར་རྟོགས་ན་འཆི་བདག་བདུད་དང་བྲལ། ། </a><a data-m="1317441" data-d="7153">གསུངས་དུས། ཆོས་ཉིད་ཀྱི་དོན་ངེས་པ་ཅན་ཞིག་རྟོགས་སོང་ན། </a><a data-m="1324594" data-d="2763">སྐྱེ་འཆིའི་སྡུག་བསྔལ་ལས་འཇིགས་སྐྲག་གཏན་ནས་མི་དགོས་ཏེ། </a><a data-m="1327357" data-d="4880">གང་རེད་ཟེར་ན། རང་རིག་པའི་ངོ་བོ་འདི་དག་གཞི་ལམ་འབྲས་གསུམ་ཐམས་ཅད་ཀྱི་རྒྱུ་འདི་</a><a data-m="1332237" data-d="4646">ཆོས་ཉིད་བདེ་གཤེགས་སྙིང་པོ་བསལ་བཞག་འཕོ་འགྱུར་དང་བྲལ་བ་ཡོད་པའི་ཕྱིར་ན་འཆི་རྒྱུ་མེད། </a><a data-m="1336883" data-d="4479">རང་བྱུང་ཡེ་ཤེས་ཀྱི་ངོ་བོ་དེ་རྟོགས་སོང་ན་འཆི་བ་ཞེས་བྱ་བ་དེའང༌། </a><a data-m="1341362" data-d="3039">འཆི་བ་འཆི་བ་ཞེས་བྱ་བ། །རྣལ་འབྱོར་སངས་ཆུང་རྒྱ་བ་ཡིན། །ཟེར་</a><a data-m="1344401" data-d="3145">ཆོས་ཉིད་ཀྱི་ངང་དུ་ཡར་གྲོལ་རྒྱུ་མ་གཏོགས་འཆི་རྒྱུ་མེད། </a><a data-m="1347546" data-d="3906">འོད་གསལ་གྱི་ཆོས་ཉིད་འདི་བརྟན་པ་ཡག་པོ་ཞིག་ཐོབ་སོང་ན་</a><a data-m="1351452" data-d="4905">དུས་དང་རྣམ་པ་ཀུན་ཏུ་ཅིར་སྣང་ཡེ་ཤེས་ཀྱི་རོལ་བ་མཉམ་རྗེས་ཆོས་ཉིད་འཁོར་ལོ་མ་གཏོགས། </a><a data-m="1356357" data-d="5266">ཡེང་བ་དང་འཁྲུལ་བའི་འཆི་རྒྱུ་མེད། ངར་འཛིན་རྩད་ནས་ཆོད་པར་གྱུར་ཏེ་</a><a data-m="1361623" data-d="4197">རིག་པའི་ངོ་བོ་ཚུལ་བཞིན་དུ་རྟོགས་ན། ངར་འཛིན་ཡོད་ན་སྐྱེ་འཆི་ཡོད་རྒྱུ་རེད། </a><a data-m="1365820" data-d="3887">ངར་འཛིན་མེད་ན་དེའི་ལས་ཀྱི་འབྲས་བུ་སྐྱེ་འཆི་མི་ཡོང་བས་འཆི་རྒྱུ་མེད། </a><a data-m="1369707" data-d="3671">རྒྱུ་འབྲས་ཐམས་ཅད་སྤང་བླང་དང་བྲལ་བའི་ཆོས་ཉིད་དོན་དེ་རྟོགས་སོང་ན་</a><a data-m="1373378" data-d="6097">ཡེ་ནས་རྣམ་པར་གྲོལ་སོང་བ་ཡིན་པས། སྡིག་པ་བྱས་ན་འཆིང་འོང་རྒྱུའི་རྒྱུ་གང་ཡང་མེད་པ་ཡིན། </a><a data-m="1379475" data-d="2951">འབྲས་བུ་སངས་རྒྱས་གོ་འཕང་རང་སེམས་ལ་རྫོགས་པ་ཤེས་ཏེ་</a><a data-m="1382426" data-d="5177">རེ་དོགས་མེད་པ་འབྱུང་ན་ནམ་མཁའ་ལྟ་བུ་ཡིན་པས་ན་འཆི་རྒྱུ་མེད་པའི་དེ་ལྟར་རྟོགས་ན། </a><a data-m="1387603" data-d="3938">ཆོས་ཉིད་ཀྱི་ལྟ་བ་ལ་གདིང་དང་ལྡན་པའི་གང་ཟག་དེ་</a><a data-m="1391541" data-d="3458">འཆི་བདག་གི་བདུད་གློ་བུར་ཐོག་ཏུ་འབབ་འོང་ནའང་</a><a data-m="1394999" data-d="4921">ཡ་ང་དང་བག་ཚ་མེད་པ་ཆོས་ཉིད་ཀྱི་ངང་དུ་གྲོལ་བ་ཡིན། </a><a data-m="1399920" data-d="3760">(119)  མ་རྟོགས་དངོས་པོར་གཟུང་བའི་སྐྱོན་དྲུག་ནི། །རང་ལ་ཡོད་པ་བཞག་ནས་གཞན་དུ་བཙལ། ། </a><a data-m="1403680" data-d="1901">སྒོམ་ཆེན་གནས་ལུགས་མ་ཤེས་མཚན་མས་བཅིངས། ། </a><a data-m="1405581" data-d="4120">ཡུལ་སྣང་བརྫུན་པར་མ་ཤེས་བདེན་པར་འཛིན། །དབྱིངས་གཅིག་གནས་ལུགས་མ་རྟོགས་སོ་སོར་འཛིན། ། </a><a data-m="1409701" data-d="4797">རང་རིག་ངོ་བོ་མ་ཤེས་མཐོ་དམན་བགྲོད། །འཁྲུལ་བའི་མངོན་ཞེན་མ་ཆོད་བདུད་ཀྱིས་བསླུས། ། </a><a data-m="1414498" data-d="2191">མ་རྟོགས་ལོག་པའི་སྐྱོན་རྣམས་བརྟགས་ཏེ་སྤང༌། ། </a><a data-m="1416689" data-d="4768">གསུངས་དུས། ཆོས་ཉིད་ཀྱི་ལྟ་བ་གོང་དུ་བཤད་པ་དེ་ལྟ་བུ་མ་རྟོགས་ན། </a><a data-m="1421457" data-d="2599">དངོས་པོ་དངོས་འཛིན་གྱི་འཛིན་པ་དེ་ཞུགས་ཡོང༌། </a><a data-m="1424056" data-d="2922">དངོས་འཛིན་འཛིན་པ་དེ་ཞུགས་འོང་ན་དེ་ལ་སྐྱོན་དྲུག་ཡོད་དེ། </a><a data-m="1426978" data-d="6926">གང་རེད་ཟེར་ན། ཆོས་ཉིད་འཕོ་འགྱུར་མེད་པའི་ལྟ་བ་དེ་རང་གི་སེམས་རྒྱུད་ལ་ཡོད་རེད་དེ། </a><a data-m="1433904" data-d="4006">དེ་རང་ལ་ཡོད་པ་མ་ཤེས། ཐག་གཞན་རིང་པོ་ཞིག་ལ་བཙལ་བསྡད་ན། </a><a data-m="1437910" data-d="3405">དཔེར་ན་གླང་པོ་ཆེ་རང་གི་ཁྱིམ་གྱི་འོག་ལ་ཡོད་པ་མ་ཤེས་</a><a data-m="1441315" data-d="3416">གླང་པོ་ཆེ་ཤོར་སོང་ཟེར་ནགས་ན་འཚོལ་བསྡད་པ་ལྟ་བུ་ཡིན། </a><a data-m="1444731" data-d="5121">སྒོམ་ཆེན་གྱིས་ཆོས་ཉིད་ཡང་དག་པའི་གནས་ལུགས་འདི་རང་ལ་ཡོད་པར་མ་ཤེས་ཏེ། </a><a data-m="1449852" data-d="2379">རེས་འགའ་ཡོད་པ་རེད་བསམ། མེད་པ་རེད་བསམ། </a><a data-m="1452231" data-d="3067">གསལ་བ་རེད་བསམ། སྟོང་པ་རེད་བསམ། མཚན་མས་བཅིངས་བསྡད་ན་</a><a data-m="1455298" data-d="2341">འཁོར་བའི་འཁྲུལ་སྣང་གིས་འཆིང་འགྲོ་བ་ཡིན། </a><a data-m="1457639" data-d="3760">ཕྱི་ཚོགས་དྲུག་གི་ཡུལ་སྣང་ཐམས་ཅད་བཟང་ངན་གང་ཤར་ནའང་</a><a data-m="1461399" data-d="3112">སྒྱུ་མ་དང་རྨི་ལམ་ལྟ་བུའི་བརྫུན་པའི་རང་བཞིན་དུ་མ་ཤེས་ན། </a><a data-m="1464511" data-d="3204">དེ་ལ་བདེན་པར་འཛིན་ཚར་ནས་ཡུལ་ཡིད་དུ་འོང་བ་ལ་ཆགས། </a><a data-m="1467715" data-d="3170">ཡུལ་ཡིད་དུ་མི་འོང་བ་ལ་སྡང་བའི་བློ་བརྟེན་པར་འགྱུར་བ་ཡིན། </a><a data-m="1470885" data-d="5491">འཁོར་འདས་ཀྱི་དབྱིངས་གཅིག་པའི་གནས་ལུགས་དེ་ཉིད་མ་རྟོགས་ནས་བཟུང་སྟེ། </a><a data-m="1476376" data-d="3302">འཁོར་བ་སྤང་བྱ་དེ་ཡང་སྤངས་ཐུབ་པའི་དུས་མེད། </a><a data-m="1479678" data-d="4547">མྱ་ངན་ལས་འདས་པའི་བསྒྲུབ་བྱ་དེ་ཡང་སྒྲུབ་ཐུབ་པའི་དུས་མེད་པས། </a><a data-m="1484225" data-d="3637">འཁོར་འདས་སོ་སོར་མི་འཛིན་ཏེ་ཆོས་ཉིད་གཅིག་གི་རོལ་བ་དེ་ཤེས་དགོས། </a><a data-m="1487862" data-d="4095">རང་གི་རིག་པའི་ངོ་བོ་དེ་ཚུལ་བཞིན་དུ་རྟོགས་སོང་ན་</a><a data-m="1491957" data-d="2551">ཉམས་མཐོ་དམན་གྱིས་བསླུ་ཐུབ་རྒྱུ་མ་རེད་དུས། </a><a data-m="1494508" data-d="4685">ཡེ་ནས་ཆོས་ཉིད་ཀྱི་གོ་འཕང་ཐོབ་ཟིན་པས་མཐོ་དམན་མེད་པའི་ངང་ནས་</a><a data-m="1499193" data-d="7995">ཐར་པའི་ལམ་བགྲོད་འགྲོ་བ་ཡིན། བཟང་རྟོག་ངན་རྟོག་གི་མངོན་ཤེས་གྲུབ་རྟགས་ལ་སོགས་པ་དང༌། </a><a data-m="1507188" data-d="2669">ཉོན་མོངས་དུག་གསུམ་འཁྲུལ་པ་ལ་སོགས་པ་ཐམས་ཅད་</a><a data-m="1509857" data-d="3111">མངོན་ཞེན་རྩད་ནས་བཅད་མ་ཐུབ་ནས་བཟུང་སྟེ། </a><a data-m="1512968" data-d="3251">ཉམས་དང་རྟོགས་པ་སྐྱེས་ནའང་མཆོག་འཛིན་དང་རློམ་སེམས་འབྱུང་ན་</a><a data-m="1516219" data-d="3144">བདུད་ཀྱི་བར་ཆད་ཀྱི་དབང་དུ་ལོག་པ་ཡིན་པས། </a><a data-m="1519363" data-d="6299">དེ་ཐམས་ཅད་ཆོས་ཉིད་དགོངས་པ་ཚུལ་བཞིན་དུ་མ་རྟོགས་པའི་སྐྱོན་ཡིན་པས་སྤང་བར་བྱ་བ་ཡིན། </a><a data-m="1525662" data-d="3750">(120)  ཕྱིར་མི་ལྡོག་པའི་གདམས་ངག་རྣམ་དྲུག་ནི། །བླ་མ་བསྟེན་པས་མི་ཆོས་ཕྱིར་མི་ལྡོག །</a><a data-m="1529412" data-d="4034">ཡུལ་གྱི་ཉེས་བསམས་མི་ཆོས་ཕྱིར་མི་ལྡོག །བདེ་སྡུག་བསམས་པས་མི་ཆོས་ཕྱིར་མི་ལྡོག །</a><a data-m="1533446" data-d="3876">འཇིག་རྟེན་ཉེས་བསམས་མི་ཆོས་ཕྱིར་མི་ལྡོག །འཁྲུལ་པར་བལྟས་པས་མི་ཆོས་ཕྱིར་མི་ལྡོག །</a><a data-m="1537322" data-d="6477">སྡུག་བསྔལ་འདམ་བསམས་མི་ཆོས་ཕྱིར་མི་ལྡོག །དེ་ལྟར་བསམས་ན་འཇིག་རྟེན་ཆོས་ལས་གྲོལ། ། </a><a data-m="1543799" data-d="3295">གསུངས་ནས་བཟུང་སྟེ། ད་ཆོས་ཡང་དག་པ་ཞིག་ལ་བརྩམ་ན་</a><a data-m="1547094" data-d="3255">ཆོས་མཐར་མ་ཕྱིན་པ་ཕྱིར་ལྡོག་འོང་རྒྱུ་རེད་དུས། </a><a data-m="1550349" data-d="3310">ཕྱིར་མི་ལྡོག་པའི་གདམས་ངག་རྣམ་པ་དྲུག་ཡོད། གང་རེད་ཟེར་ན། </a><a data-m="1553659" data-d="2791">བླ་མ་དགེ་བའི་བཤེས་གཉེན་ཞིག་ཚུལ་བཞིན་དུ་བསྟེན། </a><a data-m="1556450" data-d="3553">དེས་ཅི་གསུངས་ཀྱི་བཀའ་བཞིན་དུ་བསྒྲུབ་ན་འཇིག་རྟེན་གྱི་བྱ་བ་ལ་</a><a data-m="1560003" data-d="5323">ཕྱིར་ལོག་གཏན་ནས་མི་འོང་སྟེ། འཇིག་རྟེན་གྱི་བྱ་བ་ཐམས་ཅད་བླ་མས་སྤོང་གསུངས་པ་རེད་དུས་དེ་ལྟ་བུ་ཡིན། </a><a data-m="1565326" data-d="4963">ཕྱི་ཚོགས་དྲུག་གི་ཡུལ་འདི་ཐམས་ཅད་ཀྱིས་ད་སྔ་བསླུས་རེད་དུས་ཉེས་པ་བསམ་བསྡད་ན་</a><a data-m="1570289" data-d="5094">ཡང་འཇིག་རྟེན་ཆོས་བརྒྱད་ཀྱི་བྱ་བ་ལ་ཕྱིར་མི་ལྡོག་པ་ཡིན། </a><a data-m="1575383" data-d="7326">འཁོར་བའི་བདེ་སྡུག་འདི་ཐམས་ཅད་སྒྱུ་མ་དང་རྨི་ལམ་ལྟ་བུའི་རང་བཞིན་ཡང་ནས་ཡང་དུ་བསམ་སྟེ། </a><a data-m="1582709" data-d="5102">བདེ་སྡུག་ཐམས་ཅད་ལམ་དུ་འཁྱེར་ན་མི་ཆོས་འཇིག་རྟེན་གྱི་བྱ་བ་ལ་ཕྱིར་མི་ལྡོག་པ་ཡིན། </a><a data-m="1587811" data-d="2585">འཇིག་རྟེན་ཆོས་བརྒྱད་ཀྱི་བྱ་བ་འདི་ཐམས་ཅད་ནི་</a><a data-m="1590396" data-d="3390">འཕྲལ་དུ་བདེ་བ་དང་ཕུགས་སུ་ཉེས་པ་ཡོད་པ་སྤུ་གྲིའི་སོ་ལ་</a><a data-m="1593786" data-d="4850">སྦྲང་རྩི་ལྕེས་ལྡག་པ་ལྟ་བུ་ཡིན་སྙམ་སྟེ་ཞེན་པ་ལོག་གེ་བ་ཞིག་ཡོད་ན་</a><a data-m="1598636" data-d="5247">མི་ཆོས་ལ་ཕྱིར་མི་ལྡོག ཁམས་གསུམ་འཁོར་བའི་སྒོ་ལུས་ངག་ཡིད་གསུམ་གྱིས་བྱ་བ་ཅི་བྱེད་ཐམས་ཅད་</a><a data-m="1603883" data-d="3749">འཁྲུལ་བ་ཡིན་པ་ངོ་ཤེས་ཏེ། དུག་དང་འདྲེས་པའི་ཁ་ཟས་ལྟ་བུ་ཤེས་ན་</a><a data-m="1607632" data-d="4519">འཁོར་བའི་གནས་སུ་ཕྱིར་མི་ལྡོག་པ་ཡིན། འཁོར་བ་ཞེས་བྱ་བ་འདི་</a><a data-m="1612151" data-d="4159">སྡུག་བསྔལ་གྱི་འདམ་རྫབ་ཆེན་པོ་ཚེ་རབས་ཐོག་མེད་ནས་ད་ལྟ་ཡན་ཆད་དུ་</a><a data-m="1616310" data-d="4000">འདི་ནང་དུ་ཆུད་པའི་ཉེས་པ་བསམ་སྟེ་མི་ཆོས་ཕྱིར་མི་ལྡོག་པ་ཡིན་པས། </a><a data-m="1620310" data-d="3726">དེ་ལྟ་བུ་བསམ་ན་འཇིག་རྟེན་གྱི་ཆོས་ལས་གྲོལ་བར་འགྱུར་བ་ཡིན། </a><a data-m="1624036" data-d="4622">(121)  གཉེན་པོའི་མེལ་ཚེ་དྲུག་གིས་བསྐོར་བ་ནི། །ཉིན་མཚན་ཚེ་རྐུ་གཉེན་པོའི་མེལ་ཚེ་གྱིས། ། </a><a data-m="1628658" data-d="4036">དུག་ལྔས་རྒྱུད་སྲེག་གཉེན་པོའི་མེལ་ཚེ་གྱིས། །འདོད་པས་མི་ངོམས་གཉེན་པོའི་མེལ་ཚེ་གྱིས། ། </a><a data-m="1632694" data-d="4013">དྲག་པོའི་ལས་ལ་གཉེན་པོའི་མེལ་ཚེ་གྱིས། །དོན་མེད་ལས་ལ་གཉེན་པོའི་མེལ་ཚེ་གྱིས། ། </a><a data-m="1636707" data-d="5250">སྒོ་གསུམ་ཅི་སྤྱོད་གཉེན་པོའི་མེལ་ཚེ་གྱིས། །ཉོན་མོངས་དགྲ་རྐུན་གླགས་སྐབས་རྙེད་མི་འགྱུར། ། </a><a data-m="1641957" data-d="4569">གསུངས་དུས། དཔེར་ན་འཇིག་རྟེན་ན་མི་ཆེན་པོ་དང༌། འབྱོར་བ་ལོངས་སྤྱོད་ལྡན་པ་ཅན་ཞིག་</a><a data-m="1646526" data-d="6063">དེ་ལ་སྐུ་སྲུང་མེད་ན། དགྲ་ཡིས་དུས་རྟག་ཏུ་གནོད་ཀྱི་རེད། </a><a data-m="1652589" data-d="3205">དཔེ་དེ་བཞིན་དུ་ཆོས་རྣམ་པར་དག་པ་སྒྲུབ་པར་བྱེད་པ་དེ་ལ་</a><a data-m="1655794" data-d="4012">གཉེན་པོའི་སྲུང་སྐྱོབ་དྲུག་མེད་ན། ཆོས་ལ་བར་ཆད་འབྱུང་བ་ཡིན་པའི་ཕྱིར་ན། </a><a data-m="1659806" data-d="2996">ཉིན་དང་མཚན་གཉིས་པོ་དེ་རེ་རེ་སོང་བཞིན་དུ་</a><a data-m="1662802" data-d="4100">རང་གི་ཚེ་དེ་ཟད་འགྲོ་བ་ཡིན་པས་ན། དེ་མི་རྟག་པས་རྒྱུད་བསྐུལ་ཏེ་</a><a data-m="1666902" data-d="4560">ཡང་ནས་ཡང་དུ་དམ་པའི་ཆོས་ལ་བརྩོན་པའི་གཉེན་པོའི་མེལ་ཚེ་གྱིས། </a><a data-m="1671462" data-d="4448">ཉོན་མོངས་པ་དུག་ལྔ་རང་རྒྱུད་སྤྱོད་ན་རང་རྒྱུད་ཀྱི་ཐར་པའི་ས་བོན་ཐམས་ཅད་</a><a data-m="1675910" data-d="4634">སྲེག་འགྲོ་བ་ཡིན་པས། དུག་ལྔ་འདི་རང་རྒྱུད་ཀྱིས་སྦྱོང་ཐུབ་པའི་</a><a data-m="1680544" data-d="2583">ཐབས་ཀྱིས་གཉེན་པོ་ལ་དུས་རྟག་ཏུ་མེལ་ཚེ་གྱིས། </a><a data-m="1683127" data-d="3063">དེ་ནས་ཟས་གོས་ནོར་ལོངས་སྤྱོད་ལ་སོགས་པ་ཇི་ཙམ་ཡོད་ཀྱང་</a><a data-m="1686190" data-d="4625">སེམས་ངོམས་རྒྱུ་མེད་པ་བྱས་ན། དེས་མི་ཚེ་སྟོང་ཟད་དུ་འགྲོ་བ་ཡིན་པས་</a><a data-m="1690815" data-d="3000">ཆོག་ཤེས་ཀྱི་བདུད་རྩིའི་གཉེན་པོའི་མེལ་ཚེ་གྱིས། </a><a data-m="1693815" data-d="4874">སྲུང་ཟློག་གསད་གསུམ་ལ་སོགས་པ་ལྷ་སྔགས་དྲག་པོས་དགྲ་བོ་ལ་</a><a data-m="1698689" data-d="3773">མཐུ་བརྒྱབ་པ་ལ་སོགས་པ་བྱས་ན། རང་ལ་ལྟ་དགོངས་ཀྱི་རྟོགས་པ་མེད། </a><a data-m="1702462" data-d="3239">བསད་པ་གསོ་མ་ནུས་ན་ཉེས་པ་ཆེན་པོ་འབྱུང་བ་ཡིན་པའི་ཕྱིར་ན་</a><a data-m="1705701" data-d="2837">བྱམས་སྙིང་རྗེའི་སྒོ་ནས་གཉེན་པོས་དེ་ལ་མེལ་ཚེ་གྱིས། </a><a data-m="1708538" data-d="2972">དེ་ནས་ད་སྔ་ཡན་ཆད་དུ་འཇིག་རྟེན་ཚེ་འདིའི་བྱ་བ་</a><a data-m="1711510" data-d="3380">བསྒྲུབས་བསྒྲུབས་བསྡད་པ་འདི་ལ་གྲུབ་འབྲས་ཏིལ་འབྲུ་ཙམ་ཞིག་མེད་པ། </a><a data-m="1714890" data-d="3284">དཔེར་ན་འཁོར་བ་ཐོག་མ་ནས་ད་ལྟ་ཡན་ཆད་དུ་འཁྱམས་ཏེ། </a><a data-m="1718174" data-d="2345">འདོད་དོན་མ་གྲུབ་པའི་ངུ་བསྡད་པའི་མཆི་མ་ཡིན་ན། </a><a data-m="1720519" data-d="4343">ཕྱོགས་བཞིའི་རྒྱ་མཚོའི་ལས་ཀྱང་མང་བ་དང༌། གྲོག་འབུ་རུ་སྐྱེས་པའི་རྐང་ལག་ལ་བསམ་ན་</a><a data-m="1724862" data-d="2990">རི་རབ་ལས་ཀྱང་མཐོ་བའི་ལུས་བླངས་ཡོད་རེད། </a><a data-m="1727852" data-d="2695">དེ་དོན་དག་སྙིང་པོ་གཏན་ནས་མེད་པ་ཡིན་པ་ཤེས་ཏེ་</a><a data-m="1730547" data-d="2573">འཁོར་བའི་ལས་ལ་སྐྱོ་བའི་གཉེན་པོའི་མེལ་ཚེ་གྱིས། </a><a data-m="1733120" data-d="4084">སྒོ་ལུས་ངག་ཡིད་གསུམ་ཅི་སྤྱོད་ནའང་དམ་པའི་ཆོས་བཞིན་དུ་འགྲོའི་ཨེ་འདུག །</a><a data-m="1737204" data-d="3503">ཆོས་འགལ་གྱི་བྱ་བ་སྤོང་ཅི་ཐུབ་ཀྱི་གཉེན་པོའི་མེལ་ཚེ་གྱིས། </a><a data-m="1740707" data-d="4813">ཉོན་མོངས་པ་འདི་དཔེར་ན་ནོར་ཕྱུག་པོ་ཡོད་པ་ལ་དགྲ་དང་རྐུ་མ་ལྟ་བུ་ཡིན་པས་</a><a data-m="1745520" data-d="2048">ཉོན་མོངས་ནམ་རྒྱག་འོང་མི་ཤེས་པས། </a><a data-m="1747568" data-d="3314">ཉོན་མོངས་ཀྱིས་གླགས་མི་འཚོལ་བའི་གཉེན་པོའི་མེལ་ཚེ་</a><a data-m="1750882" data-d="2691">དུས་རྟག་ཏུ་གྱིས་པ་གལ་ཆེ་བ་ཡིན། </a><a data-m="1753573" data-d="4041">(122)  ཉམས་ལེན་མི་འགྲུབ་འཆོར་ས་རྣམ་དྲུག་ནི། །མཁོས་ཆུང་གང་ཟག་མི་ཚེ་དོན་མེད་འཆོར། ། </a><a data-m="1757614" data-d="4901">གྲགས་འདོད་ཅན་དེ་མི་ཚེ་ལོ་འདོད་འཆོར། །ཟས་སྲེད་ཅན་དེ་ཟས་ཕྱིར་མུག་ལྟོར་འཆོར། ། </a><a data-m="1762515" data-d="3837">མི་རྒོད་ནོར་ཅན་ཁེ་སྤོགས་ཚོང་ལ་འཆོར། །དད་མེད་ཐོས་བསམ་ཆོས་དྲེད་རྒྱུས་ཅན་འཆོར། ། </a><a data-m="1766352" data-d="5989">ཐོས་ཆུང་བླུན་སྒོམ་ལོག་པའི་ལམ་དུ་འཆོར། །འཆོར་བ་དྲུག་པོར་མ་སོང་ཤིན་ཏུ་གཅེས། ། </a><a data-m="1772341" data-d="3243">ཞེས་པ་སྟེ། ཉམས་ལེན་ཚུལ་བཞིན་དུ་བྱེད་པར་བསམ་ནའང་</a><a data-m="1775584" data-d="3005">ཉམས་ལེན་གནད་དུ་མི་འགྲོ་བ་འཆོར་ས་རྣམ་པ་དྲུག་ཡོད། </a><a data-m="1778589" data-d="2857">གང་རེད་ཟེར་ན། མཁོས་ཀ་ཆུང་བའི་གང་ཟག་དེ་</a><a data-m="1781446" data-d="4622">ཆོས་དང་འཇིག་རྟེན་གྱི་བྱ་བ་གཅིག་ཀྱང་མི་འགྲུབ་པ་རང་བཞིན་ལྟོ་གོས་ཀྱི་ཆེད་དུ་</a><a data-m="1786068" data-d="3515">དོན་མེད་པ་མི་ཚེ་འཆོར་འགྲོ་བ་ཡིན་པས་དེ་ལྟ་བུ་མ་བྱེད། </a><a data-m="1789583" data-d="5958">འཇིག་རྟེན་ན་སྲིད་ཇུས་མཁས་པའི་གྲགས་པ་ཅན་ཡོད་ན་</a><a data-m="1795541" data-d="3842">སྲིད་ཇུས་དེས་བྱ་བ་མི་ལོ་བསྡད་དུས་དམ་པའི་ཆོས་བརྒྱུད་ནས་</a><a data-m="1799383" data-d="2674">འཆོར་འགྲོ་བ་ཡིན་པས་དེ་ལྟ་བུ་མ་རེད། </a><a data-m="1802057" data-d="3542">ཟས་དང་ཆང་ཤ་ལ་སོགས་པ་ཧ་ཅང་སྲེད་ཆེ་ན་</a><a data-m="1805599" data-d="6658">དུས་རྟག་ཏུ་རང་ཟས་དེའི་ཤུལ་དུ་བསྐྱུར་འགྲོ་རེད། </a><a data-m="1812257" data-d="3430">མཐའ་ཁ་མུ་གེས་འཆི་རྒྱུ་ཡིན་པས་མུག་ལྟོར་འཆོར་འགྲོ་བ་ཡིན། </a><a data-m="1815687" data-d="5191">རྣམ་གཡེང་དང་འདུ་འཛི་སེམས་དྲན་ཤེས་བག་ཡོད་མ་ཡིན་པ་དུས་རྟག་ཏུ་ཁེ་སྤོགས་བྱས་ན། </a><a data-m="1820878" data-d="3821">གཞན་ཕ་རོལ་པོ་ལ་བསླུ་བྲིད་ཀྱི་སྒོ་ནས་ཚོང་ལ་སོགས་པ་</a><a data-m="1824699" data-d="4927">ཁེ་དང་རྒྱལ་ཁ་ཐམས་ཅད་དབང་དུ་སོང་དུས་དེ་ཨེ་ཐོབ་བལྟ་རྒྱུའི་ཚོང་ལ་</a><a data-m="1829626" data-d="1879">འཆོར་འགྲོ་རྒྱུ་མ་གཏོགས་གཏན་ནས་མེད། </a><a data-m="1831505" data-d="4547">དམ་པའི་ཆོས་ལ་དང་འདོད་ཡིད་ཆེས་ཀྱི་དད་པ་མེད་ན་</a><a data-m="1836052" data-d="3422">ཐོས་བསམ་སྒོམ་གསུམ་གྱི་ནོར་ཐམས་ཅད་ཤོར་འགྲོ་དུས། </a><a data-m="1839474" data-d="3936">དམ་པའི་ཆོས་ལ་མི་སྐྱེ་བ་ཆོས་དྲེད་དུ་འགྱུར་འགྲོ་བ་ཡིན་པས་དེ་དག་སྤོངས། </a><a data-m="1843410" data-d="3304">ཐོས་པ་ཆུང་ན་བླུན་སྒོམ་རྡོ་འཕེན་ཟེར་དུས། </a><a data-m="1846714" data-d="3268">ཡུན་རིང་པོ་སྒོམ་བསྡད་ནའང་ཉོན་མོངས་ཀྱི་གཉེན་པོ་མི་འགྲོ་</a><a data-m="1849982" data-d="2456">ཉམས་རྟོགས་རྒྱུད་ལ་མི་སྐྱེ་བ་ཡིན་པས་</a><a data-m="1852438" data-d="2355">ལོག་པའི་ལམ་དུ་འགྲོ་བར་འགྱུར་བ་ཡིན་པས། </a><a data-m="1854793" data-d="3899">འཆོར་བ་དྲུག་པོ་དེ་ངོ་ཤེས་ནས་དེའི་དབང་དུ་མ་སོང་བ་ཤིན་ཏུ་གཅེས། </a><a data-m="1858692" data-d="5407">(123) སྐྱོན་རྣམས་བྱུང་ན་བསལ་ཐབས་ཆོས་དྲུག་ནི། །མོས་གུས་ཤོར་ན་ཡོན་ཏན་དཀའ་བས་སོམས། ། </a><a data-m="1864099" data-d="4479">གཡེང་བས་ཁྱེར་ན་རྣམ་རྟོག་གྲོགས་སུ་སློང༌། །བསྒོམས་ཀྱང་སྐྱེད་མེད་སྣ་ཚོགས་ཐབས་ཀྱིས་ཆུན། ། </a><a data-m="1868578" data-d="5000">འབྱུང་འཁྲུགས་ན་ཚ་རྒྱུ་རྐྱེན་འབྲས་བུར་རྟོགས། །འདུ་བ་ཡལ་ན་ཚོགས་དང་གཏོར་མ་རེམ། ། </a><a data-m="1873578" data-d="5942">སེམས་བསྐྱེད་ཤོར་ན་གཉེན་པོས་བསྐྱར་ལ་བླང༌། །དེ་ཡིས་གེགས་རྣམས་གང་བྱུང་སེལ་བ་ཡིན། ། </a><a data-m="1879520" data-d="8411">དེ་ནས་རང་གི་ཆོས་དང་འགལ་བའི་སྐྱོན་བྱུང་ན། དེ་སྐྱོན་བསལ་བའི་ཐབས་གཉེན་པོ་རྣམ་པ་དྲུག་ཡོད། </a><a data-m="1887931" data-d="3447">གང་རེད་ཟེར་ན། བླ་མ་ལ་མོས་གུས་འགྲིབ་འགྲོ་ཡི་ཡོད་ན། </a><a data-m="1891378" data-d="3895">བླ་མའི་སྤངས་རྟོགས་ཀྱི་ཡོན་ཏན་དང༌། བླ་མའི་ཐུགས་རྗེས་བཟུང་སྟེ་འཁོར་བ་ལས་བསྒྲལ་བའི་</a><a data-m="1895273" data-d="3010">བཀའ་དྲིན་བསམ་ན་མོས་གུས་རང་ཤུགས་ཀྱིས་སྐྱེ་འོང་བ་ཡིན། </a><a data-m="1898283" data-d="3095">དེ་ནས་རྣམ་གཡེང་དང་འདུ་འཛིས་ཁྱེར་འགྲོ་ཡི་འདུག་ན་</a><a data-m="1901378" data-d="3710">དེ་རྣམ་གཡེང་འདུ་འཛི་འདི་རྣམ་རྟོག་གིས་སྐྱག་ལང་ཤོར་སོང་བ་རེད་དུས། </a><a data-m="1905088" data-d="3527">རྣམ་རྟོག་འདི་དྲན་པ་ཤེས་བཞིན་གྱི་སྒོ་ནས་ཚུར་སྐྱག་ལང་མི་གཏོང་བ་</a><a data-m="1908615" data-d="3111">གླང་པོ་ཆེ་ཐག་པས་བསྡམས་པ་ལྟ་བུ་གྲོགས་སུ་འཁྱེར་བ་ཡིན། </a><a data-m="1911726" data-d="2894">བསྒོམས་ཀྱང་ཆོས་ལ་ཡར་སྐྱེད་མེད་ན། </a><a data-m="1914620" data-d="4200">གེགས་སེལ་བོགས་འདོན་གྱི་ཐབས་ཟབ་མོ་སྣ་ཚོགས་པའི་སྒོ་ནས་</a><a data-m="1918820" data-d="1987">གཅུན་ན་རང་ཤུགས་ཀྱིས་སྐྱེ་བ་ཡིན། </a><a data-m="1920807" data-d="3919">ལུས་ལ་འབྱུང་བ་འཁྲུག་འོང་ན་ན་ཚ་དེ་དག་ཐམས་ཅད་</a><a data-m="1924726" data-d="3584">སྐྱེ་བ་སྔ་མ་ལས་ངན་བསགས་པའི་རྒྱུའི་འབྲས་བུ་ཡིན་བསམ་སྟེ་</a><a data-m="1928310" data-d="3577">བྱམས་པ་སྙིང་རྗེ་སྒོམ་པ་དང༌། སྡུག་བསྔལ་དང་ལེན་གྱི་བཟོད་པ་བྱེད་དེ་</a><a data-m="1931887" data-d="2312">འབྲས་བུ་རུ་རྟོགས་པ་གྱིས། </a><a data-m="1934199" data-d="3237">འཁོར་དང་སློབ་མ་འདུ་བ་ལ་སོགས་པ་ཡལ་སོང་ན་</a><a data-m="1937436" data-d="4463">མཁའ་འགྲོ་ཆོས་སྐྱོང་རྣམས་ལ་ཚོགས་དང་གཏོར་མ་གཏང་ན་ཕྲིན་ལས་རང་ཤུགས་ཀྱིས་རྒྱས་འོང༌། </a><a data-m="1941899" data-d="3405">གཞན་ཕན་གྱི་བསམ་པ་བཟང་པོ་སེམས་བསྐྱེད་འདི་སེམས་ལས་ཤོར་ན་</a><a data-m="1945304" data-d="4558">རང་དོན་ཡིད་བྱེད་ཀྱི་བློ་ངན་འདིས་ཚེ་རབས་ཐོག་མེད་ནས་ད་ལྟ་ཡན་ཆོད་དུ་</a><a data-m="1949862" data-d="5116">ཕུང་རེད་ཉེས་པ་ལ་བསམ། བྱང་ཆུབ་སེམས་བསྐྱེད་པ་ཡང་ནས་ཡང་དུ་བསྐྱེད་པར་བྱས་ན། </a><a data-m="1954978" data-d="4015">དེས་ཆོས་ཀྱི་གེགས་རྣམས་བུད་དེ་</a><a data-m="1958993" data-d="3318">རང་ཤུགས་ཀྱིས་བསལ་བར་འགྱུར་བ་ཡིན། </a><a data-m="1962311" data-d="4030">(124)  རྒྱུད་ལ་སྦྱོར་བ་ཕྱི་ནང་གནད་དྲུག་ནི། །ནང་དུ་བདག་འཛིན་འཁྲི་བ་གཅོད་པ་གནད། ། </a><a data-m="1966341" data-d="3895">ཕྱི་རུ་ཡུལ་སྣང་ཆོས་སྐུར་འཁྱེར་བ་གནད། །བར་དུ་འཛིན་རྟོག་གྲོགས་སུ་བླང་བ་གནད། ། </a><a data-m="1970236" data-d="3833">ཡར་ལ་ལྟ་དགོངས་ཟད་པར་བྱེད་པ་གནད། །མར་ལ་ཆོས་སྤྱོད་གཞུང་བཞིན་བསྲང་བ་གནད། ། </a><a data-m="1974069" data-d="5052">བར་དུ་ཡེང་མེད་ཤེས་བཞིན་བསྲུང་བ་གནད། །དེ་དག་འཛོམ་ན་ཐར་ལམ་མྱུར་དུ་བགྲོད། ། </a><a data-m="1979121" data-d="7536">གསུངས་དུས། རང་གི་རྒྱུད་ལ་དམ་པའི་ཆོས་འདི་ཆོས་དང་རང་རྒྱུད་གཅིག་ཏུ་འདྲེས་པར་འགྱུར་པ་དེ་ལ་</a><a data-m="1986657" data-d="3005">ཕྱི་དང་ནང་གི་རྟེན་འབྲེལ་གྱི་གནད་དྲུག་ཡོད་དགོས་པ་ཡིན། </a><a data-m="1989662" data-d="3922">གང་རེད་ཟེར་ན། ནང་ནས་བདག་འཛིན་གྱི་འཁྲི་བ་འདི་རྩད་ནས་གཅད་ན། </a><a data-m="1993584" data-d="3509">གཞན་ཕན་བྱང་ཆུབ་ཀྱི་སེམས་རང་ཤུགས་ཀྱིས་རྒྱུད་ལ་སྐྱེ་འོང་བ་ཡིན་པས་</a><a data-m="1997093" data-d="5159">དེ་གཅོད་པ་གཅེས། ཕྱི་རུ་ཚོགས་དྲུག་གི་ཡུལ་འདི་ཐམས་ཅད་བཟང་པོ་ལ་ཆགས་པ། </a><a data-m="2002252" data-d="4926">ངན་པ་ལ་སྡང་སེམས་མེད་པ་ཐམས་ཅད་ཆོས་ཉིད་ཀྱི་རོལ་བ་ཆགས་སྡང་དང་བྲལ་བའི་</a><a data-m="2007178" data-d="2211">ཆོས་སྐུ་རང་གྲོལ་དུ་ལམ་དུ་འཁྱེར་བ་བྱས་ན། </a><a data-m="2009389" data-d="1843">ཡུལ་དྲུག་གིས་བསླུ་འགྲོ་བ་མ་ཡིན། </a><a data-m="2011232" data-d="3408">བར་དུ་ཡིན་ན་བཟང་ངན་གྱི་འཛིན་རྟོག་ཐམས་ཅད་འདིའང་</a><a data-m="2014640" data-d="4490">རང་ཤར་རང་གྲོལ་གྱི་སྒོ་ནས། རྣམ་རྟོག་དང་པོ་ངོ་ཤེས་པས་གྲོལ་བ། </a><a data-m="2019130" data-d="3640">བར་དུ་སྦྲུལ་གྱི་མདུད་པ། ཐ་མ་ཁང་སྟོང་དུ་རྐུན་མ་ཞུགས་པ་ལྟ་བུ་</a><a data-m="2022770" data-d="2050">གྲོལ་བའི་སྒོ་ནས་ཉམས་སུ་བླང༌། </a><a data-m="2024820" data-d="2905">ཡར་ལ་ལྟ་བ་དང་དགོངས་པ་ག་ཚོད་ཡོད་ནའང་</a><a data-m="2027725" data-d="3658">ཉམས་རྟོགས་པ་ཡར་འཕེལ་བ་འདི་ཆོས་ཉིད་ཕན་གནོད་མེད་པའི་ལམ་དུ་</a><a data-m="2031383" data-d="3958">མར་ཟད་ཐུབ་ན་ལམ་མཐར་ཕྱིན་པ་རེད་དུས་</a><a data-m="2035341" data-d="4911">དེ་དག་གཅེས་པ་ཡིན། མར་ལ་སྤྱོད་པ་མས་འཛེགས་ཀྱི་སྒོ་ནས་</a><a data-m="2040252" data-d="2389">བྱེད་དེ་དམ་པའི་ཆོས་གཞུང་བཞིན་དུ་སྤྱོད་དེ། </a><a data-m="2042641" data-d="3469">ཚོགས་བསགས་དང་སྒྲིབ་སྦྱོང༌། མཚན་བཅས་མཚན་མེད་ཀྱི་དགེ་བ་ཐམས་ཅད་</a><a data-m="2046110" data-d="6080">ཆོག་ཤེས་མེད་པ་དང་དུ་བླང་བ་ཡིན། བར་དུ་ཡེང་པ་མེད་པ་དྲན་པ་ཤེས་བཞིན་གཉིས་ཀྱིས་སེམས་འདི་བསྲུང་བསྡད་ན། </a><a data-m="2052190" data-d="2913">དེ་ལས་གནད་ཆེ་བ་གཅིག་ཀྱང་མེད་པ་ཡིན་པས་</a><a data-m="2055103" data-d="2418">དེ་ལྟ་བུ་དྲུག་པོ་འདི་རྒྱུད་ལ་སྦྱོར་ན། </a><a data-m="2057521" data-d="5675">ཐར་པའི་གོ་འཕང་མྱུར་དུ་བགྲོད་དེ་ཐོབ་པར་འགྱུར་པ་ཡིན། </a><a data-m="2063196" data-d="3998">(125)  སངས་རྒྱས་འདོད་ལ་གཅེས་པ་རྣམ་དྲུག་ནི། །སྒྱུ་མར་རྟོགས་ཀྱང་རྒྱུ་འབྲས་འཛེམ་པ་གཅེས། ། </a><a data-m="2067194" data-d="4047">ངེས་ཤེས་ཐོབ་ཀྱང་ཁྱད་གསོད་མེད་པ་གཅེས། །གྲོགས་སུ་འཆར་ཡང་དབེན་པར་གནས་པ་གཅེས། ། </a><a data-m="2071241" data-d="4643">སྒོམ་མེད་གོ་ཡང་རྣམ་རྟོག་འདུལ་བ་གཅེས། །མཉམ་རྗེས་མེད་ཀྱང་ཐ་མལ་མ་ཤོར་གཅེས། ། </a><a data-m="2075884" data-d="5657">གནས་ལུགས་རྟོགས་ཀྱང་ལུང་རིགས་ཞུན་ཐར་གཅེས། །མཐོན་པོར་ཕྱིན་ཡང་འདི་དྲུག་མ་བྲལ་གཅེས། ། </a><a data-m="2081541" data-d="5589">གསུངས་དུས། སངས་རྒྱས་ཀྱི་གོ་འཕང་འདོད་པ་དེ་ལ་</a><a data-m="2087130" data-d="3174">ཤིན་ཏུ་གཅེས་པའི་གདམས་ངག་རྣམ་པ་དྲུག་ཡོད། གང་རེད་ཟེར་ན། </a><a data-m="2090304" data-d="4047">སྣང་སྲིད་འཁོར་འདས་ཀྱི་ཆོས་ཐམས་ཅད་སྒྱུ་མ་ལྟ་བུ་རུ་རྟོགས་སོང་ནའང༌། </a><a data-m="2094351" data-d="5086">ལས་རྒྱུ་འབྲས་འདི་ཉིད་བག་ཕྱེ་བཞིན་དུ་འཛེམ་སྟེ་བག་ཡོད་ཁོ་ན་གལ་མདོ་བ་ཡིན། </a><a data-m="2099437" data-d="2476">རང་གི་ལྟ་བ་སྒོམ་པ་ལ་འདི་རེད། </a><a data-m="2101913" data-d="1622">མཁས་བཙུན་བརྒྱ་དང་གྲུབ་ཐོབ་སྟོང༌། ། </a><a data-m="2103535" data-d="3012">སློབ་དཔོན་ཁྲི་དང་མན་ངག་འབུམ། །བསྡུར་ཀྱང་ཐེ་ཚོམ་བྱ་མི་དགོས། ། </a><a data-m="2106547" data-d="3336">ལྟ་བུ་ངེས་ཤེས་ཐོབ་ཡིན་ནའང་གཞན་ལ་ཁྱད་གསོད་དང༌། </a><a data-m="2109883" data-d="3074">རང་གིས་ངེས་ཤེས་སྐྱེས་པ་འདི་ནི་མཆོག་འཛིན་མེད་པ་གཅེས། </a><a data-m="2112957" data-d="2263">སྣང་བ་ཐམས་ཅད་གྲོགས་སུ་འཆར་བ་ཡིན་ནའང་</a><a data-m="2115220" data-d="2298">རི་ཁྲོད་དབེན་པ་ལ་དུས་རྟག་ཏུ་བསྡད་ན་</a><a data-m="2117518" data-d="3697">སྒྲུབ་བརྒྱུད་གོང་མ་རྣམས་ཀྱི་རྣམ་ཐར་ཡིན། </a><a data-m="2121215" data-d="3879">མཉམ་གཞག་རྗེས་ཐོབ་ཀྱི་སྒོམ་པ་མེད་པ་ཚུལ་བཞིན་དུ་གོ། </a><a data-m="2125094" data-d="4137">འཁྲུལ་པའི་རྣམ་རྟོག་འདི་གྲོལ་ཐུབ་མི་ཐུབ་ཡང་ནས་ཡང་དུ་བལྟས་ཏེ་</a><a data-m="2129231" data-d="2941">རྣམ་རྟོག་འདུལ་བ་གཅེས། མཉམ་གཞག་དང་རྗེས་ཐོབ་</a><a data-m="2132172" data-d="3928">ཐ་དད་མེད་པ་ཡིན་ནའང་ཐ་མལ་གྱི་སྤྱོད་པ་ལ་མ་ཤོར་བ་གཅེས། </a><a data-m="2136100" data-d="2560">གནས་ལུགས་ཚུལ་བཞིན་དུ་རྟོགས་པ་དེ་</a><a data-m="2138660" data-d="4938">སངས་རྒྱས་ཀྱི་བཀའ་དང་ལུང་དང་མཐུན་པ་དང༌། མཁས་པའི་རིགས་པ་དང་མཐུན། </a><a data-m="2143598" data-d="4683">རང་བླ་མའི་མན་ངག་དང་མཐུན་པའི་ཞུན་ཐར་གཅོད་དགོས་རྒྱུ་རེད་མ་གཏོགས་རྟོགས་རློམ་དང༌། </a><a data-m="2148281" data-d="2362">མྱུར་ལམ་ཙམ་གྱིས་ཕན་པ་མེད་པ་ཡིན། </a><a data-m="2150643" data-d="2342">ཉམས་རྟོགས་མཐོན་པོའི་ས་ཕྱིན་ན་ཡང་</a><a data-m="2152985" data-d="4019">ད་ལྟ་གཅེས་པ་རྣམ་པ་དྲུག་འདི་དུས་རྒྱུན་དུ་མ་བྲལ་བར་བྱས་ན་</a><a data-m="2157004" data-d="3543">མཐར་འཛིན་གྱི་འཆིང་བ་དྲུག་གྲོལ་བ་ཡིན། </a><a data-m="2160547" data-d="3765">(126) མཐར་འཛིན་འཆིང་བར་བསྟན་པའི་ཆོས་དྲུག་ནི། །ཆགས་ན་ཡི་དམ་ཡིན་ཡང་འཆིང་བའི་རྒྱུ། ། </a><a data-m="2164312" data-d="4592">བཟུང་ན་མཐོན་པོའི་གྲུབ་མཐའང་འཆིང་བའི་རྒྱུ། །འཛིན་ན་སྙིང་རྗེ་ཡིན་ཡང་འཆིང་བའི་རྒྱུ། ། </a><a data-m="2168904" data-d="5274">རློམ་ན་དགོངས་པ་ཟབ་ཀྱང་འཆིང་བའི་རྒྱུ། །ཞེན་ན་ཉམས་རྟོགས་ཡིན་ཡང་འཆིང་བའི་རྒྱུ། ། </a><a data-m="2174178" data-d="6632">མྱོང་འཛིན་གཉིས་མེད་ཡིན་ཡང་འཆིང་བའི་རྒྱུ། །ཐ་མལ་ངར་འཛིན་ནོར་རྫས་སྨོས་ཅི་དགོས། ། </a><a data-m="2180810" data-d="2873">དེས་ན་གང་ལའང་ཞེན་ཆགས་མེད་པ་གཅེས། །ཞེས་པ། </a><a data-m="2191794" data-d="2441">ཆོས་ཉིད་ཀྱི་ལྟ་བ་མཐར་ཕྱིན་པའི་ཚེ་ན་</a><a data-m="2194235" data-d="4185">འཆིང་བ་རྣམ་པ་དྲུག་ཡོད་དུས། དེ་མ་ཤེས་ན་ཕན་རྒྱུ་མ་རེད་དུས། </a><a data-m="2198420" data-d="3356">རང་གི་ཡི་དམ་ལྷག་པའི་ལྷ་དེ་ལ་རྩེ་གཅིག་ཏུ་ཆགས་ཏེ་</a><a data-m="2201776" data-d="3665">ལྷ་གཞན་སྤོང་བ་ལ་སོགས་བྱས་ན་འཆིང་བའི་རྒྱུར་འགྱུར་བ་དང༌། </a><a data-m="2205441" data-d="3760">མཐོན་པོའི་གྲུབ་མཐའ་རྫོགས་པ་ཆེན་པོ་དང་ཕྱག་རྒྱ་ཆེན་པོ་ལྟ་བུ་ཡིན་ནའང༌། </a><a data-m="2209201" data-d="2167">དེ་རང་གི་གྲུབ་མཐའ་དེ་བཟང་པོ། </a><a data-m="2211368" data-d="3552">གཞན་གྱི་གྲུབ་མཐའ་ཐམས་ཅད་ངན་པ་ལ་བསམ་ན་འཆིང་བའི་རྒྱུ་ཡིན། </a><a data-m="2214920" data-d="3409">ཁམས་གསུམ་སེམས་ཅན་ལ་དམིགས་པ་མེད་པའི་སྙིང་རྗེ་ཆེན་པོ་སྐྱེ་ན། </a><a data-m="2218329" data-d="2975">ངའི་སྙིང་རྗེ་འདྲ་བ་གཅིག་ཀྱང་ཡོད་ས་མ་རེད་བསམ་</a><a data-m="2221304" data-d="4406">འཛིན་པ་ཆེན་པོ་ཞུགས་ཏེ་ངོམ་སོ་རྒྱག་དང༌། རློམ་སེམས་བྱས་ན་འཆིང་བའི་རྒྱུ་ཡིན། </a><a data-m="2225710" data-d="4531">གྲུབ་རྟགས་དང་མངོན་ཤེས་ཉམས་དང་རྟོགས་པ་འབྱུང་འོང་ན་</a><a data-m="2230241" data-d="4721">དེ་ལ་གཅིག་ཏུ་རློམ་སེམས་ཆེན་པོ་ཞིག་ཡོད་ན་</a><a data-m="2234962" data-d="2904">དགོངས་པ་ཟབ་མོ་ལ་སླེབས་སོང་ནའང་འཆིང་བའི་རྒྱུ་ཡིན། </a><a data-m="2237866" data-d="2494">ཉམས་དང་རྟོགས་པ་མངོན་ཤེས་དེ་ཚོ་དང༌། </a><a data-m="2240360" data-d="3613">འདྲ་མི་འདྲ་ཤར་ནའང་དེ་ལ་རྩེ་གཅིག་ཏུ་ཞེན་སོང་ན། </a><a data-m="2243973" data-d="3695">ཞེན་པ་ཡོད་ན་བདུད་ཞུགས་འོང་རྒྱུ་རེད་དུས་དེ་འཆིང་བའི་རྒྱུ་ཡིན། </a><a data-m="2247668" data-d="2766">རང་ལ་ཉམས་མྱོང་གི་ལྟ་བའི་གདིང་ཡོད་ནའང་</a><a data-m="2250434" data-d="4160">དེ་ལ་གཉིས་མེད་ཀྱི་རྟོགས་པ་མ་ཤེས་ན་ཁམས་གསུམ་འཆིང་བའི་རྒྱུ་ཡིན། </a><a data-m="2254594" data-d="3663">ཐ་མལ་དུ་ངར་འཛིན་གྱི་ཞེན་པ་ཡོད་ན་</a><a data-m="2258257" data-d="3258">འཆིང་བ་གཅིག་ཅི་དགོས། དམ་པའི་ཆོས་ཀྱི་ལྟ་སྒོམ་སྤྱོད་གསུམ་ལ་</a><a data-m="2261515" data-d="2284">ཞེན་པ་ཡོད་ན་འཆིང་བ་ལྟ་སྨོས་ཅི་དགོས་ཏེ། </a><a data-m="2263799" data-d="2974">དེས་ན་གང་ལའང་ཞེན་ཆགས་མེད་པ་གཅེས་པ་ཡིན། </a><a data-m="2266773" data-d="3926">(127)   འཆིང་བའི་སྒྲོག་དྲུག་བཅད་པའི་མན་ངག་ནི། །ནོར་རྫས་མངོན་ཞེན་སྤེལ་སྲུང་སྒྲོག་གིས་འཆིང༌། ། </a><a data-m="2270699" data-d="3974">རིགས་རྒྱུད་མངོན་ཞེན་ཁེ་གྲགས་སྒྲོག་གིས་འཆིང༌། །རྣམ་གཡེང་ཆགས་ཞེན་འདུ་འཛིའི་སྒྲོག་གིས་འཆིང༌། ། </a><a data-m="2274673" data-d="5005">ཐ་སྙད་ཚིག་ཞེན་ང་རྒྱལ་སྒྲོག་གིས་འཆིང༌། །ཉམས་རྟོགས་མངོན་ཞེན་རློམ་སེམས་སྒྲོག་གིས་འཆིང༌། ། </a><a data-m="2279678" data-d="3995">ཆོས་སྤྱོད་མངོན་ཞེན་གཉེན་པོའི་སྒྲོག་གིས་འཆིང༌། །སྒྲོག་དང་བྲལ་བའི་ཆོས་པ་དཀའ་བར་སྣང༌། ། </a><a data-m="2283673" data-d="2713">གསུངས་དུས། ཡང་འཆིང་བའི་སྒྲོག་དྲུག་ཡོད། </a><a data-m="2286386" data-d="2382">དེ་སྒྲོག་དྲུག་པོ་འདི་བཅད་མ་ཐུབ་ན། དཔེར་ན་</a><a data-m="2288768" data-d="2615">རྟ་སྒྲོག་གིས་བཅིངས་བཞག་ན་འགྲོ་ཐུབ་རྒྱུ་མ་རེད་དུས་</a><a data-m="2291383" data-d="2273">ཐར་ལམ་ལ་བགྲོད་མི་ནུས་པས་གང་རེད་ཟེར་ན། </a><a data-m="2293656" data-d="5212">ནོར་རྫས་ལ་མངོན་པར་ཞེན་ན་མེད་པ་སྤེལ་ཞིང་ཡོད་པ་སྲུང་འདོད་ཀྱི་སྒྲོག་གིས་བཅིངས་ལ། རང་གི་རིགས་འདི་རྒྱལ་རིགས་དང༌། རྗེ་རིགས། བཟང་པོའི་རིགས་བསམ་ཡང་ནས་ཡང་དུ་ཞེན་ན། </a><a data-m="2298868" data-d="3624">རིགས་དང་མཐུན་པའི་ལས་འབྱོར་པ་རྒྱས་པ། སྙན་པ་གྲགས་པ་ཆེ་བ། </a><a data-m="2302492" data-d="2659">འཁོར་མང་པོ་མང་པོ་འདུ་བ་ལ་སོགས་པའི་ཁེ་གྲགས་འོང་དུས་</a><a data-m="2305151" data-d="2732">དེ་ཉིད་སྤང་བར་བྱ་བ་ཤིན་ཏུ་གཅེས་པ་ཡིན། </a><a data-m="2307883" data-d="4657">དེ་ནས་སེམས་རྣམ་གཡེང་ལ་ཆགས་བསྡད་ན་</a><a data-m="2312540" data-d="5164">འདུ་འཛིའི་སྒྲོག་གིས་འཆིང་འགྲོ་དུས་དེ་ནས་ཡེང་མེད་ཀྱི་ཏིང་ངེ་འཛིན་སྒོམ་མི་ནུས་པས་བཅིང་པ་ཡིན། </a><a data-m="2317704" data-d="4211">ཐ་སྙད་ཀྱི་ཡི་གེ་དཔེ་ཆ་ཁོ་ན་ལ་ཆགས་བསྡད་ན་ཡང༌། </a><a data-m="2321915" data-d="2141">མཁས་པ་སུ་ཆེ་ང་རྒྱལ་ཆེ་བསྡད་མཁན་འདྲ་</a><a data-m="2324056" data-d="2264">ང་རྒྱལ་སྒྲོག་གིས་འཆིང་འགྲོ་བ་ཡིན། </a><a data-m="2326320" data-d="3516">ཉམས་དང་རྟོགས་པ་ལ་ཞེན་བསྡད་ན་དེ་རློམ་སེམས་ཀྱི་སྒྲོག་གིས་འཆིང་དུས་</a><a data-m="2329836" data-d="1623">བདུད་ཀྱི་ལས་སུ་འགྱུར་བ་ཡིན། </a><a data-m="2331459" data-d="3993">རང་གི་ཆོས་སྤྱོད་དགེ་བའི་ལས་ལ་ཉིན་མཚན་མེད་པ་བརྩོན་པར་བྱས་ན། </a><a data-m="2335452" data-d="2012">ངའི་ཐུགས་དམ་འདྲ་སུ་ལ་མེད་བསམ་ནས་</a><a data-m="2337464" data-d="3051">མངོན་པར་ཞེན་ན་གཉེན་པོའི་སྒྲོག་གིས་བཅིངས་པ་ཡིན་དུས། </a><a data-m="2340515" data-d="2889">སྒྲོག་དང་བྲལ་ན་ཆོས་པ་ཡང་དག་པ་རེད་དེ་</a><a data-m="2343404" data-d="2448">དེང་སང་དེ་འདྲའི་ཆོས་པ་དཀའ་བ་སྣང༌། </a><a data-m="2345852" data-d="3958">(128)  ཆོས་བྱེད་རྣམས་ཀྱི་འོང་བའི་ཆོས་དྲུག་ནི། །ཆངས་སྡང་སྐྱེ་བའི་ཡུལ་ནས་ཕྱིར་བྲོས་དང༌། ། </a><a data-m="2349810" data-d="3710">ཆོས་སྤྱོད་དགེ་སྦྱོར་ངང་གིས་འཕེལ་བར་འོང༌། །ཀོ་ལོང་སྡོམ་པའི་ཟུར་མགོ་མ་རྣོ་དང༌། ། </a><a data-m="2353520" data-d="4863">འགྲོགས་པ་རྒྱུན་རིང་འཐབ་རྩོད་ཉུང་བར་འོང༌། །བླ་མ་དམ་པའི་གསུང་བཞིན་གུས་བསྒྲུབ་དང༌། ། </a><a data-m="2358383" data-d="3612">ཐུགས་ལ་འདོགས་ཤིང་བྱིན་རླབས་དངོས་གྲུབ་འོང༌། །རང་གི་སྣ་ཐག་གཞན་ལ་མ་གཏད་དང༌། ། </a><a data-m="2361995" data-d="5196">ཤིན་ཏུ་སྐྱིད་ཅིང་སྒྲུབ་པ་མཐར་ཕྱིན་འོང༌། །སྤྱོད་ཅིང་<span class="hesit">(རྩིང་)</span>བོར་ལ་ཞི་དུལ་ལྡན་གྱིས་དང༌། ། </a><a data-m="2367191" data-d="3882">ཀུན་དང་མཐུན་ཞིང་ཡིད་དུ་འཐད་པར་འོང༌། །ཕྱོགས་འཛིན་བོར་ལ་བཟང་པོའི་སེམས་གཟུང་དང༌། ། </a><a data-m="2371073" data-d="2107">ཚད་མར་འཛིན་ཅིང་ཀུན་གྱིས་བསྟོད་པར་འོང༌། ། </a><a data-m="2373180" data-d="7598">ཞེས་པ་སྟེ། ཆོས་བྱེད་རྣམས་ཀྱི་ཆོས་ཀྱི་ཡོན་ཏན་རྒྱུད་ལ་སྐྱེ་ན་</a><a data-m="2380778" data-d="4016">ཆེད་དུ་བརྩོན་མི་དགོས་པ་ཡོན་ཏན་དྲུག་འོང་བ་ཡིན། གང་རེད་ཟེར་ན། </a><a data-m="2384794" data-d="3316">ཆགས་སྡང་སྐྱེ་བའི་ཡུལ་ཐམས་ཅད་རྩེ་གཅིག་ཏུ་སྤོང་སྟེ་</a><a data-m="2388110" data-d="4037">ཕ་ཡུལ་སྤོང་བ་ལ་སོགས་པ་བྱས་ན། རང་གི་དམ་པའི་ཆོས་སྤྱོད་པ་དང་</a><a data-m="2392147" data-d="2600">དགེ་སྦྱོར་རང་ཤུགས་ཀྱིས་འཕེལ་འོང་བ་ཡིན། </a><a data-m="2394747" data-d="4163">དེ་ནས་དུས་རྟག་ཏུ་ཀོ་ལོང་དང་རུ་ང་ཕྲག་དོག་རྣམས་དེའི་དབང་གིས་</a><a data-m="2398910" data-d="3810">ཟུར་མགོ་རྣོན་པོ་མ་བྱེད། གང་ཟག་སུ་དང་འགྲོགས་ནའང་</a><a data-m="2402720" data-d="4014">མཐུན་པོ་དང་རྒྱུན་རིང་པོ་དང་ཕན་ཚུན་འཐབ་རྩོད་མེད་པ་རྟག་ཏུ་འོང་བ་ཡིན། </a><a data-m="2406734" data-d="3237">བླ་མ་དམ་པས་ཅི་གསུང་གི་བཀའ་བཞིན་དུ་གུས་པས་བསྒྲུབ་དང་</a><a data-m="2409971" data-d="2197">བླ་མའི་ཐུགས་མཉེས་ཏེ་ཐུགས་ལ་འདོགས། </a><a data-m="2412168" data-d="4289">རང་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་ཀྱི་བྱིན་རླབས་འབད་པ་མེད་པ་འོང༌། </a><a data-m="2416457" data-d="2869">རང་གི་དབང་ཆ་དེ་སྣ་ཐག་གཞན་ལ་མ་གཏད་</a><a data-m="2419326" data-d="2191">རང་མགོ་རང་གིས་འཐོན་པ་ཅན་ཞིག་བྱས་ན། </a><a data-m="2421517" data-d="4240">གང་བྱེད་ནའང་ཤིན་ཏུ་སྐྱིད་ཅིང་སྒྲུབ་པ་མཐར་ཕྱིན་པ་འོང༌། </a><a data-m="2425757" data-d="3391">དམ་པའི་ཆོས་སྤྱོད་ཅིང་</a><a data-m="2433499" data-d="2826">ཞི་དུལ་དང་ལྡན་པ་གྱིས་དང་ཉམ་ཆུང་གི་ངང་ནས་</a><a data-m="2436325" data-d="3827">ཀུན་དང་མཐུན་ཞིང་ཤིན་ཏུ་ཡིད་ལ་འཐད་པ་ཡིན། </a><a data-m="2440152" data-d="2473">རང་ཕྱོགས་དང་གཞན་ཕྱོགས་ཀྱི་ཕྱོགས་འཛིན་མང་པོ་བོར། </a><a data-m="2442625" data-d="3827">བསམ་པ་བཟང་པོའི་སེམས་བསྐྱེད་གཟུང་ཞིང་</a><a data-m="2446452" data-d="4137">གང་ཟག་དེ་ལ་ཐམས་ཅད་ཀྱིས་ཚད་མར་འཛིན་ཅིང་ཀུན་གྱིས་བསྟོད་པ་འོང༌། </a><a data-m="2450589" data-d="3894">(129)  ངན་པའི་རེ་བ་རྣམ་དྲུག་སྤོང་བ་ནི། །བྱས་པ་མེད་པར་ཕན་འདོགས་འོང་དུ་རེ། ། </a><a data-m="2454483" data-d="3772">དཀའ་བ་མ་སྤྱད་སྐྱིད་པོ་འོང་དུ་རེ། །སྒྲུབ་པ་མེད་པར་དངོས་གྲུབ་ཐོབ་ཏུ་རེ། ། </a><a data-m="2458255" data-d="3923">མི་ཆོས་མ་བོར་ལྷ་ཆོས་འོང་རུ་རེ། །ཉམས་སུ་མ་བླངས་བཤད་རིངས་གཞན་ཕན་རེ། ། </a><a data-m="2462178" data-d="5337">ཅུང་ཟད་བསྒྲུབས་ལ་བསྙེན་བཀུར་འོང་དུ་རེ། །ཐར་པའི་ལམ་དང་རྒྱ་མཚོའི་ཤར་ནུབ་བཞིན། ། </a><a data-m="2467515" data-d="3932">གསུངས་དུས། གང་ཟག་ངན་པ་འདི་སེམས་ལ་རེ་བ་དྲུག་ཡོད་ན་</a><a data-m="2471447" data-d="4910">གྲུབ་པའི་དུས་མེད་དེ། གང་རེད་ཟེར་ན། ཕ་ལ་ཕན་པ་ཏིལ་འབྲུ་ཙམ་ཞིག་མ་བྱས། </a><a data-m="2476357" data-d="2205">མི་གཞན་གྱིས་ང་ལ་ཟས་སྟེར་འོང་རྒྱུ་རེད། </a><a data-m="2478562" data-d="2463">ནོར་སྟེར་འོང་རྒྱུ་རེད་བསམ་རེ་བ་མང་པོ་བྱས་ན་</a><a data-m="2481025" data-d="4143">གཏན་ནས་འོང་གི་མ་རེད། དཀའ་སྤྱད་དང་སྙིང་རུས་ཆེན་པོའི་སྒོ་ནས་</a><a data-m="2485168" data-d="4063">ཉམས་རྟོགས་ཀྱི་རྒྱལ་ས་མ་ཟིན་ན། ད་ལྟ་སྐྱིད་ཀྱང་ད་ལྟ་སྡུག་བསྔལ་རེད་དུས་</a><a data-m="2489231" data-d="2349">སྐྱིད་པའི་ཉི་མ་གཏན་ནས་ཤར་བ་མ་ཡིན། </a><a data-m="2491580" data-d="4845">སྒྲུབ་པའི་སྲོག་མཁར་རྩེ་གཅིག་ཏུ་མ་བཙུགས་ན་མཆོག་དང་ཐུན་མོང་གི་དངོས་གྲུབ་ཐོབ་པའི་རེ་བ་</a><a data-m="2496425" data-d="3190">གཏན་ནས་བྱེད་རྒྱུ་མེད། འཇིག་རྟེན་མི་ཆོས་ཆོས་བརྒྱད་ཀྱི་བྱ་བ་</a><a data-m="2499615" data-d="5285">བློས་མ་བཏང་ན་དམ་པའི་ལྷ་ཆོས་གཞུང་དང་མཐུན་པ་ཞིག་གཏན་ནས་འཐོབ་རྒྱུ་མེད། </a><a data-m="2504900" data-d="4620">ཆོས་ཐོབ་པ་དེ་དག་ཐམས་ཅད་རང་གིས་རྩེ་གཅིག་ཏུ་ཉམས་སུ་མ་བླང་ནས་བཟུང་སྟེ། </a><a data-m="2509520" data-d="4075">ཁ་བཤད་མཁས་པ་ཙམ་ལས་གཞན་ལ་ཕན་པ་རྒྱ་ཆེན་པོ་འོང་བ་རེ་ནའང་</a><a data-m="2513595" data-d="2407">རང་རྒྱུད་མ་འདུལ་དུས་གཞན་རྒྱུད་འདུལ་མི་ནུས། </a><a data-m="2516002" data-d="3597">ལོ་དང་ཟླ་བ་ཅུང་ཟད་རེ་བསྒྲུབས་ནས་ང་ཆོས་པ་ཡིན། </a><a data-m="2519599" data-d="2459">ཐམས་ཅད་ཀྱིས་བསྙེན་བཀུར་བྱེད་འོང་རྒྱུ་རེད་བསམ་འོང་ན། </a><a data-m="2522058" data-d="3056">རང་བཞིན་གྱི་ཡ་ཐར་པའི་ལམ་སླེབ་ས་མི་སླེབ་པས་ན་</a><a data-m="2525114" data-d="4040">ཐར་པའི་ལམ་དུའང་དཔེར་ན་ཤར་གྱི་རྒྱ་མཚོ་དང་ནུབ་ཀྱི་རྒྱ་མཚོ་རེད་དུས་</a><a data-m="2529154" data-d="2750">ཐག་རིང་བར་འགྱུར་བ་ཡིན་པས་དེ་སྤོངས། </a><a data-m="2531904" data-d="5135">(130) རང་བཞིན་ངན་པའི་ཀུན་སྤྱོད་རྣམ་དྲུག་ནི། །བཟའ་བཏུང་བགོ་ན་རང་བཞིན་ཆེ་བར་འདོད། ། </a><a data-m="2537039" data-d="4071">ཉོ་ཚོང་བྱེད་ན་རྒྱལ་ཁ་རང་ལ་འདོད། །གོས་གོན་ཚེ་ན་རང་དྲོ་འཇམ་པ་འདོད། ། </a><a data-m="2541110" data-d="5546">རང་འཆང་བཟང་ལ་གཞན་གཏོང་ངན་པར་འདོད། །ཞག་གཅིག་གནས་ལའང་རང་སྐྱིད་ས་ཕྱོགས་འདོད། ། </a><a data-m="2546656" data-d="5478">ཆོས་དང་བླ་མས་ཉེ་འབྲེལ་གཅེས་པར་འདོད། །དེ་འདྲའི་མི་ལ་ཐར་པའི་མྱུ་གུ་སྐམ། ། </a><a data-m="2552134" data-d="6202">ཞེས་པ་སྟེ། མི་གཞི་རང་བཞིན་ངན་པའི་སྐྱོན་དྲུག་ཡོད། གང་རེད་ཟེར་ན། </a><a data-m="2558336" data-d="4064">བཟའ་བཏུང་གང་ཞིམ་ཚད་དེ་རང་གིས་བཟའ་དགོས་རེད་བསམ་ན་</a><a data-m="2562400" data-d="3973">གཏན་ནས་འཐོབ་རྒྱུ་མེད། ཉོ་ཚོང་བྱེད་དུས་ཁེ་རྐྱང་པ་འཐོབ་དགོས་བསམ་ན་</a><a data-m="2566373" data-d="2107">དེའང་རང་འདོད་ཆེ་བ་དཀའ་བ་ཡིན། </a><a data-m="2568480" data-d="5373">གོས་གོན་པའི་ཚེ་ན་གོས་བཟང་པོ་འཇམ་པོ་ཐམས་ཅད་དེ་རང་གི་དབང་གིས་དོན་སྤྱད། </a><a data-m="2573853" data-d="2420">གཞན་ལ་སྤྲད་མ་ཐུབ་པའི་རེ་བ་བྱས་ན་མེད། </a><a data-m="2576273" data-d="4784">རང་གིས་བྱ་བ་ལས་ཀ་གང་བྱས་པ་དེ་བཟང་པོ་ཡིན་བསམ་</a><a data-m="2581057" data-d="3273">གཞན་ལ་ཁྱད་གསོད་བྱས་ནས་ངན་པར་འདོད་པ་ཡིན། </a><a data-m="2584330" data-d="3193">ཞག་གཅིག་གི་གནས་མལ་ལའང་སྐྱིད་པོ་འོང་འདོད་པ། </a><a data-m="2587523" data-d="3231">སྐྱིད་འདོད་ཁོ་ན་རུ་བསམ་ན་ཚེ་འདིའི་བྱ་བ་འདི་འོང་བ་ཡིན། </a><a data-m="2590754" data-d="4181">ཆོས་དང་བླ་མ་ཉེ་འབྲེལ་ཐམས་ཅད་ཀྱིས་རང་ལ་གཅེས་པར་འོང་དགོས་བསམ་ན་</a><a data-m="2594935" data-d="2885">ཕར་ཕན་པར་མ་བྱས་པས་མི་འོང་བ་ཡིན་པས། </a><a data-m="2597820" data-d="3968">དེ་རེ་བ་འདི་སྒྲུབ་བཞིན་པའི་ངང་ལ་མི་ལ་ཐར་པའི་མྱུ་གུ་སྐམ་འགྲོ་བ་ཡིན། </a><a data-m="2601788" data-d="3729">(131)  མ་ནོར་ལམ་དུ་འཇུག་པའི་ཆོས་དྲུག་ནི། །དགོན་པའི་ས་བཟུང་ང་དང་བདག་མ་འཛིན། ། </a><a data-m="2605517" data-d="4351">འཚོ་བའི་རྐྱེན་བཟུང་ང་དང་བདག་མ་འཛིན། །མཁས་བཙུན་ཚུལ་བཟུང་མཐོན་པོའི་ཆ་མ་འཛིན། ། </a><a data-m="2609868" data-d="5726">མ་དད་སྤྱོད་སྤངས་གཞན་གྱི་ངོ་མ་བསྲུང༌། །སྙིང་རྗེས་ཕན་ཐོགས་ཁྱིམ་ཐབ་ནོར་མ་བསྲེལ། ། </a><a data-m="2615594" data-d="2695">ཕྱོགས་མེད་སྦྱིན་ཐོང་ཡུས་དང་ལན་མ་རེ། ། </a><a data-m="2618289" data-d="5894">གསུངས་དུས། ཐར་པའི་ལམ་མ་ནོར་བ་ཚུལ་བཞིན་དུ་འཇུག་པར་བྱེད་པའི་ཆོས་དྲུག་ཡོད། </a><a data-m="2624183" data-d="4820">གང་ཡིན་ཟེར་ན། རི་ཁྲོད་དགོན་པའི་ས་བཟུང་དེ་ནས་ངའི་གདན་ས་དང༌། </a><a data-m="2629003" data-d="3743">ཁོའི་གདན་ས་ཟེར་བདག་ཏུ་མ་འཛིན་ན་ཞེན་ཆགས་ཆུང་བ་ཡིན། </a><a data-m="2632746" data-d="4097">འཚོ་བ་ལྟོ་འགྲངས་ཙམ་གྱི་རྐྱེན་བཟུང་བ་དེ་</a><a data-m="2636843" data-d="5461">ང་དང་བདག་གིས་སོ་སོར་མ་བཅད་དང༌། ཆོག་ཤེས་སྒོ་ནས་ཐར་པའི་ལམ་དུ་འགྲོ་བ་ཡིན། </a><a data-m="2642304" data-d="4469">མཁས་དང་གྲུབ་པའི་ཡོན་ཏན་ལྡན་བསྡད་ཡོད་ནའང་གོ་ས་མཐོན་པོ་དང༌། </a><a data-m="2646773" data-d="2479">ཁྲི་མཐོན་པོ་ལ་སོགས་པའི་རེ་བ་མ་ཟུངས་དང༌། </a><a data-m="2649252" data-d="1879">རང་བག་ཕེབས་པ་འོང་བ་ཡིན། </a><a data-m="2651131" data-d="3058">འཇིག་རྟེན་མ་དད་པའི་སྐྱོན་རྣམས་ཐམས་ཅད་སྤོང་སྟེ་</a><a data-m="2654189" data-d="3763">གཞན་གྱི་ངོ་རྩེ་གཅིག་ཏུ་མ་བསྲུང་དང༌། རང་དོན་མི་ཤོར་བ་ཡིན། </a><a data-m="2657952" data-d="4051">སྙིང་རྗེའི་སྒོ་ནས་སེམས་ཅན་ཐམས་ཅད་ལ་ཕན་གང་ཐོགས་བྱེད་པ་མ་གཏོགས་</a><a data-m="2662003" data-d="5480">ཁྱིམ་ཐབས་འཚོ་རྒྱུ་ལྟ་བུ་དང་ནོར་དང་ཕན་ཚུན་གྱི་འབྲེལ་བ་མང་པོ་བྱས་ན་མེད། </a><a data-m="2667483" data-d="7281">དཀོན་མཆོག་ལ་མཆོད་པ། སེམས་ཅན་ལ་སྦྱིན་པ་ལ་སོགས་པ་ཕྱོགས་རིས་མེད་པ་ཐོང༌། </a><a data-m="2674764" data-d="4546">དེ་སྦྱིན་པ་བཏང་བ་དེ་ཡང་མ་འོངས་པ་ན་རང་ལ་ཕན་ཐོགས་པའི་རེ་བ་མ་བྱེད་པ་</a><a data-m="2679310" data-d="3331">སྡོད་བཞག་ན་བྱང་ཆུབ་སེམས་དཔའི་སྦྱིན་པ་དང་བསྡོ་ལེ་ཡིན། </a><a data-m="2682641" data-d="5034">(132)  ཉམས་ལེན་རང་རྐྱ་ཐུབ་པའི་ཆོས་དྲུག་ནི། །ངོ་ལྐོག་མེད་པའི་ཚུལ་ཁྲིམས་རྐྱེན་ངན་ཐུབ། ། </a><a data-m="2687675" data-d="4146">གདམས་ངག་ཁོང་ཁྲོལ་གང་ཡང་ཉམས་ལེན་ཤེས། །བར་ཆད་བགེགས་སེལ་ནད་གདོན་འདོན་ལ་མཁས། ། </a><a data-m="2691821" data-d="4320">ཐོས་བསམ་མཐའ་ཆོད་གཞན་ལ་དྲི་རྒྱུ་མེད། །གོལ་སྒྲིབ་མཐའ་ཆོད་ཐེག་པ་མཐོ་དམན་ཤེས། ། </a><a data-m="2696141" data-d="2173">བདུད་ཀྱིས་མི་ཚུགས་གོ་ཆ་ལྡན་པའོ། ། </a><a data-m="2698314" data-d="5532">གང་ཟག་ཉམས་སུ་ལེན་པ་དེ་ལ་རང་རྐྱའམ་རང་ཚུགས་ཐུབ་པའི་ཆོས་རྣམ་པ་དྲུག་ཡོད། </a><a data-m="2703846" data-d="3585">གང་རེད་ཟེར་ན། ངོ་ལྐོག་མེད་པའི་ཚུལ་ཁྲིམས་རྣམ་པར་དག་པ་སྲུང་བསྡད་ན། </a><a data-m="2707431" data-d="4131">རྐྱེན་ངན་གྱིས་ཚུལ་ཁྲིམས་ལ་བར་དུ་གཅོད་མི་ནུས་པ་ཐུབ་འགྲོ་རྒྱུ་ཡིན། </a><a data-m="2711562" data-d="2058">གདམས་ངག་ཐམས་ཅད་ཀྱི་ཁོང་ཁྲོལ་ཏེ་</a><a data-m="2713620" data-d="2110">ཞུན་ཐར་ཆོད་པ་ཅན་ཞིག་བྱེད་དང༌། </a><a data-m="2715730" data-d="2421">སྔོན་འགྲོ་དངོས་གཞི་གང་གི་ཉམས་ལེན་བྱེད་དགོས་ན་</a><a data-m="2718151" data-d="3953">ཉམས་ལེན་གྱིས་མི་ཤོར་བ་ཡིན། བར་ཆད་ཀྱི་བགེགས་སེལ་བ་ལ་</a><a data-m="2722104" data-d="5088">རེ་དོགས་མེད་པ་བགེགས་ཐམས་ཅད་རང་ས་ལ་གྲོལ་བར་འདོད་པ། </a><a data-m="2727192" data-d="2435">ནད་དང་གདོན་གྱིས་གནོད་པ་རང་ཤུགས་ཀྱིས་གྲོལ་འགྲོ། </a><a data-m="2729627" data-d="3025">ཐོས་བསམ་གྱིས་མཐའ་རྒྱ་ཆོད་པ་ཅན་ཞིག་བྱེད་དང༌། </a><a data-m="2732652" data-d="4201">གཞན་ལ་དྲི་ལྟོས་མི་དགོས་པ་རང་ཐར་པའི་ལམ་བགྲོད་ཐུབ་པ་ཡིན། </a><a data-m="2736853" data-d="4715">ཉམས་ལེན་བྱེད་པ་དེ་ལ་གེགས་དང་གོལ་ས་ཐམས་ཅད་མཐའ་ཆོད་པ་ཅན་ཞིག་བྱེད་དང༌། </a><a data-m="2741568" data-d="2257">ཐེག་པ་མཐོན་པོའི་ལྟ་སྒོམ་སྤྱོད་གསུམ་དང༌། </a><a data-m="2743825" data-d="4033">དམའ་མོའི་ལྟ་སྒོམ་སྤྱོད་གསུམ་བཟང་ངན་གྱི་ཁྱད་པར་ཡོད་པར་ཤེས་པ་ཡིན། </a><a data-m="2747858" data-d="2870">འཇིག་རྟེན་ཚེ་འདིའི་བྱ་བའི་བདུད་ཀྱིས་མི་ཚུགས་པ་</a><a data-m="2750728" data-d="2451">བརྩོན་འགྲུས་ཀྱི་གོ་ཆ་དང་ལྡན་པར་བྱེད་ན་</a><a data-m="2753179" data-d="4631">རང་ཤུགས་ཀྱིས་ཉམས་ལེན་རང་རྐྱ་ཐུབ་པ་ཡིན། </a><a data-m="2757810" data-d="6075">(133)  ངོ་ཚ་རྣམ་དྲུག་སྤང་བར་གདམས་པ་ནི། །ནོར་རྫས་ཡོ་བྱད་སོག་ན་ངོ་ཚའི་གནས། །གོས་བཟང་ཕྱི་འཆོར་ཆེ་ན་ངོ་ཚའི་གནས། །རྒྱན་དང་སྒེག་ཆོས་བྱེད་པ་ངོ་ཚའི་གནས། །ཟང་ཟིང་གཡེང་བ་བསྒྲུབས་ན་ངོ་ཚའི་གནས། །ཆོས་མིན་བྱ་བ་མང་པོ་ངོ་ཚའི་གནས། །ཆེ་ཁྱད་ང་རྒྱལ་དྲེགས་པ་ངོ་ཚའི་གནས། །སྙིང་ནས་ཆོས་མཛད་རྣམས་ཀྱིས་སྤང་བར་འཚལ། །ཞེས་པ་</a><a data-m="2763885" data-d="3401">དམ་པའི་ཆོས་སྒྲུབ་པའི་གང་ཟག་གིས་ལུས་ངག་གི་བྱ་བ་འདི་བྱས་ན་</a><a data-m="2767286" data-d="3324">ངོ་ཚ་དགོས་མཁན་གནས་དྲུག་ཡོད་དུས་དེ་སྤོང་དགོས། </a><a data-m="2770610" data-d="3027">ག་རེ་ཟེར་ན། ཆོས་པ་རྣམ་པར་དག་པ་ཅན་ཞིག་ཡིན་ན་</a><a data-m="2773637" data-d="3483">ནོར་རྫས་མེད་པ་ཞིག་དགོས་སོང་ན། ནོར་རྫས་མང་པོ་གསོག་བསྡད་ན་</a><a data-m="2777145" data-d="3849">ཆོས་པ་གསོག་འཇོག་གི་ངང་ནས་ཤི་སོང་ན་དེ་ངོ་ཚ་བའི་གནས་ཡིན། </a><a data-m="2780994" data-d="3261">གོས་བཟང་པོ་མཛེས་པ་ཡིད་དུ་འོང་བ་ཐམས་ཅད་ཀྱིས་</a><a data-m="2784255" data-d="3111">ཕྱི་འཆོར་ཆེ་བུད་མེད་ཀྱི་རྒྱན་ཆ་ལྟ་བུ་བྱས་ན། </a><a data-m="2787366" data-d="5086">དེའང་ཆོས་པ་ལ་ངོ་ཚ་བ་ཡིན། ལུས་པོ་ལ་རྒྱན་མང་པོ་བཏགས་པ། </a><a data-m="2792452" data-d="3442">གདོང་པ་ལ་བྱི་དོར་བྱེད་པ་ལ་སོགས་པ་སྒེག་ཆོས་བྱེད་ནའང་</a><a data-m="2795894" data-d="1854">མི་དགོས་པའི་ངོ་ཚ་བའི་གནས་ཡིན། </a><a data-m="2797748" data-d="2825">འཇིག་རྟེན་ཟང་ཟིང་གི་གཡེང་བ་ཁོ་ན་བསྒྲུབས་</a><a data-m="2800573" data-d="2428">དམ་པའི་ཆོས་ཤོར་སོང་ན་ངོ་ཚ་བའི་གནས་ཡིན། </a><a data-m="2803001" data-d="2640">ཆོས་དང་མི་མཐུན་པའི་སྡིག་པའི་བྱ་བ་མང་པོ་བྱས་ན་</a><a data-m="2805641" data-d="3490">བླ་མ་བསྟེན་ཆོས་སྒོར་ཞུགས་པ་དེ་ངོ་ཚ་བའི་གནས་ཡིན། </a><a data-m="2809131" data-d="3558">རང་ལ་ཆེན་པོའི་གོ་ས་འཐོབ་འདོད་ལྟ་བུ་དང༌། </a><a data-m="2812689" data-d="1873">ང་རྒྱལ་དང་རློམ་སེམས་ཀྱིས་དྲེགས་བསྡད་ན་</a><a data-m="2814562" data-d="2525">ངོ་ཚ་བའི་གནས་ཡིན་པས་སྙིང་ནས་ཆོས་མཛད་པའི་</a><a data-m="2817087" data-d="2981">གང་ཟག་རྣམས་ཀྱིས་ངོ་ཚ་དྲུག་པོ་དེ་སྤང་བར་འཚལ་ལོ། ། </a><a data-m="2820068" data-d="1673">(134)  གོང་མའི་རྣམ་ཐར་བསྟེན་པའི་ཆོས་དྲུག་ནི། ། </a></p>
</section></article>
</div>


<p id="mengag-dzo-5" style="font-size: 26pt; color: brown;">སྒྲ་ལྔ་པ།</p>         
<audio id="hyperplayer8" style="position:relative; width:97%" src="https://d3ctxlq1ktw2nl.cloudfront.net/staging/2024-11-12/fee8e6ad-9598-f1fd-188d-f16b7df686be.mp3" type="audio/mp3" controlsList="nodownload" controls></audio>

          <div id="hypertranscript8" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="4788">(134)  གོང་མའི་རྣམ་ཐར་བསྟེན་པའི་ཆོས་དྲུག་ནི། །ཡེང་མེད་མི་རྟག་འཆི་བས་བསྐུལ་མ་བཏབ། །འཁོར་བ་སྡུག་བསྔལ་ཤེས་པས་རྒྱབ་ཏུ་བོར། །རྒྱལ་སྲིད་ལོངས་སྤྱོད་མཆིལ་མ་བཞིན་དུ་བོར། །དད་བརྩོན་རྣམ་དག་བསྟན་པའི་ཆོས་སྒོར་ཞུགས། །དགེ་བའི་བཤེས་བཙལ་ཐོས་བསམ་སྤྲོས་པ་བཅད། ། </a><a data-m="4788" data-d="5323">དཀའ་ཐུབ་ཆེར་སྤྱད་ལུས་སྲོག་འབེན་དུ་བཙུགས། །དེ་ལྟར་མཛད་པས་གྲུབ་པ་བརྙེས་པ་དང། །</a><a data-m="10111" data-d="2344">དེ་ལ་ཚད་བཙུགས་སྒྲུབ་ལ་འབད་པར་བྱ། ། </a><a data-m="17372" data-d="3398">གསུངས་དུས། དམ་པ་གོང་མ་རྣམས་ཀྱི་རྣམ་ཐར་རང་ལ་རྒྱུད་</a><a data-m="20770" data-d="3607">རྣམ་ཐར་གྱི་བཟང་པོའི་ཡོན་ཏན་འདི་དགོས་པའི་ཆོས་དྲུག་ཡོད། </a><a data-m="24377" data-d="3876">གང་ཡིན་ཟེར་ན། དུས་རྟག་ཏུ་སེམས་ཡེང་བ་མེད་པ་</a><a data-m="28253" data-d="3040">དྲན་ཤེས་བག་ཡོད་ཀྱི་སྒོ་ནས་འཆི་བ་མི་རྟག་པ་ཡང་ནས་ཡང་དུ་</a><a data-m="31293" data-d="4395">བསམ་སྟེ་དམ་པའི་ཆོས་ལ་བསྐུལ་མ་བཏབ་དགོས་པ་དང་གཅིག</a><a data-m="35688" data-d="2400">ཁམས་གསུམ་འཁོར་བ་སྡུག་བསྔལ་གྱི་རང་བཞིན་</a><a data-m="38088" data-d="3795">འཁོར་བའི་བྱེད་སྤྱོད་གང་ལའང་ཞེན་པ་མེད་པ་རྒྱབ་ཏུ་བསྐྱུར་བ་དང་གཉིས། </a><a data-m="41883" data-d="5963">འཁོར་ལོས་བསྒྱུར་བའི་རྒྱལ་སྲིད་ལྟ་བུ་དང༌། ནོར་དང་ལོངས་སྤྱོད་རྣམ་ཐོས་ཀྱི་བང་མཛོད་ལྟ་བུ་ཡིན་ནའང་</a><a data-m="47846" data-d="4176">འདི་སྙིང་པོ་མེད་པ་བསམ་སྟེ་མཆིལ་མ་བཞིན་དུ་འབོར་བར་བྱེད་པ་དང༌། </a><a data-m="52022" data-d="2482">དད་པ་དང་བརྩོན་འགྲུས་རྣམ་པར་དག་པའི་སྒོ་ནས་</a><a data-m="54504" data-d="5353">སངས་རྒྱས་བསྟན་པའི་སྒོ་རུ་ཞུགས་ཏེ་རང་གི་རྒྱུད་ལ་ཡོན་ཏན་གོང་འཕེལ་དུ་བྱེད་པ་དང༌། </a><a data-m="59857" data-d="5709">དགེ་བའི་བཤེས་གཉེན་མཚན་ཉིད་དང་ལྡན་པ་གང་དུ་ཡོད་པ་དེ་ཉིད་བཙལ་ཏེ། </a><a data-m="65566" data-d="3659">ཆོག་ཤེས་མེད་པའི་སྒོ་ནས་ཐོས་བསམ་གྱིས་སྤྲོས་པ་བཅད་ཐུབ་པ་དང༌། </a><a data-m="69225" data-d="4112">ཐོས་བསམ་གྱིས་སྤྲོས་པ་བཅད་ཟིན་པའི་རྗེས་སུ་མི་མེད་དབེན་པའི་གནས་སུ་</a><a data-m="73337" data-d="2707">དཀའ་ཐུབ་ཆེར་བརྩོན་ཏེ་ལུས་དང་སྲོག་ཡལ་བར་དོར་ན་ཡང་</a><a data-m="76044" data-d="2955">ཁྱད་མེད་བསམ་ནས་འབེན་ལ་བཙུགས་ཏེ་སྒྲུབ་པ་བྱས་ན། </a><a data-m="78999" data-d="3877">དེ་ལྟར་མཛད་པ་ནི་སྔོན་བྱོན་གྱི་གྲུབ་པ་གོང་མ་རྣམས་དང་</a><a data-m="82876" data-d="4370">ཁྱད་པར་མེད་པ་ཡིན་པས་ན། དེའི་རྣམ་ཐར་ལ་ཚད་བཙུགས་ཏེ་སྒྲུབ་པ་ལ་འབད་པར་བྱ། </a><a data-m="87246" data-d="3919">(135)  དེ་ལས་གཞན་དོན་ཆོས་དྲུག་འབྱུང་བ་ནི། །ཐུགས་རྗེ་འབྱོངས་པས་ཉེ་རིང་མེད་པར་བརྩེ། ། </a><a data-m="91165" data-d="3678">རྟོགས་པ་ཚད་ཕྱིན་བདག་འཛིན་འཁྲུལ་བ་ཞིག །རྒྱུད་ཚོད་ཤེས་པས་རྟེན་འབྲེལ་ཐབས་ལ་མཁས། ། </a><a data-m="94843" data-d="3924">ཆོས་ཉིད་གྲོལ་བས་ཅི་སྣང་གྲོགས་སུ་འཆར། །བྱིན་རླབས་ཞུགས་པས་གཞན་སྣང་བསྒྱུར་ནུས་ཤིང༌། ། </a><a data-m="98767" data-d="4238">གདུལ་བྱ་དུས་བབ་དད་ལྡན་འགྲོ་བ་འདུ། །ཕྱི་ནང་རྟེན་འབྲེལ་གཅིག་ཏུ་འགྲིགས་པ་ཡིན། ། </a><a data-m="103005" data-d="5500">ཞེས་པ་སྟེ། གོང་དུ་བཤད་པའི་ཡོན་ཏན་དྲུག་པོ་དེ་</a><a data-m="108505" data-d="3217">རྒྱུད་ལ་ལྡན་ན་གཞན་དོན་རང་ཤུགས་ཀྱིས་འོང་བའི་ཆོས་དྲུག་ཡོད། </a><a data-m="111722" data-d="3755">གང་རེད་ཟེར་ན། རང་གི་རྒྱུད་ལ་ཐུགས་རྗེའམ་སྙིང་རྗེ་ཆེན་པོ་དེ་</a><a data-m="115477" data-d="3606">འབྱོངས་པས་ན་ཉེ་རིང་མེད་པ་ཐམས་ཅད་ཀྱིས་བརྩེ་སེམས་བྱས་ཏེ་</a><a data-m="119083" data-d="5250">འཁོར་སློབ་མ་མང་བ་དང༌། ལྟ་སྒོམ་གྱི་རྟོགས་པ་ཚད་དུ་ཕྱིན་པ་དེ་ལ་</a><a data-m="124333" data-d="4233">བརྟེན་ཏེ་རང་གི་རྒྱུད་ལ་འཁོར་བ་འཆིང་བྱེད་རྩ་བ་བདག་འཛིན་གྱི་འཁྲུལ་བ་ཞིག་འགྲོ་བ་དང༌། </a><a data-m="128566" data-d="3206">རང་གི་རྒྱུད་ཚོད་མཐོ་དམན་འདི་ཤེས་པའི་སྒོ་ནས་</a><a data-m="131772" data-d="3943">ཉམས་ལེན་རང་རྐྱ་ཐུབ་པ་བྱས་ན་སྤྱོད་པ་བག་ཡོད་དང་འབྲེལ་བས་ན་</a><a data-m="135715" data-d="2097">རྟེན་འབྲེལ་གྱི་ཐབས་ལ་མཁས་པ་དང༌། </a><a data-m="137812" data-d="4165">ལྟ་སྒོམ་སྤྱོད་གསུམ་གྱིས་འཛིན་པ་ཆོས་ཉིད་ཀྱི་ངང་དུ་གྲོལ་བས་ན། </a><a data-m="141977" data-d="2178">ཅི་སྣང་ཐམས་ཅད་གྲོགས་སུ་འཆར་བར་བྱེད་པ་</a><a data-m="144155" data-d="4067">ཐར་པའི་གེགས་མི་བྱེད་པ་དང༌། བླ་མའི་བྱིན་རླབས་རང་གི་རྒྱུད་ལ་</a><a data-m="148222" data-d="3470">ཞུགས་པས་གདུལ་བྱ་གཞན་གྱི་སྣང་བ་རང་ཤུགས་ཀྱིས་བསྒྱུར་ནུས་པ་དང༌། </a><a data-m="151692" data-d="3746">གདུལ་བྱ་དུས་ལ་བབ་ན་དད་ལྡན་གྱི་འགྲོ་བ་ཕར་བསྐྲད་བསྡད་ནའང་</a><a data-m="155438" data-d="2564">རང་ཤུགས་ཀྱིས་ཚུར་འདུ་བར་འགྱུར་པས་</a><a data-m="158002" data-d="3805">ཕྱི་ནང་གི་རྟེན་འབྲེལ་གཅིག་ཏུ་འགྲིགས་པ་ཡིན། </a><a data-m="161807" data-d="4020">(136)  དགེ་སྦྱོར་རྒྱུད་ལ་མ་ཁེལ་སྐྱོན་དྲུག་ནི། །ཉམས་ལེན་མེད་ན་ཤེས་ཀྱང་འཁོར་བར་འཁྱམ། ། </a><a data-m="165827" data-d="5120">འབེན་དྲུང་བཞག་ནས་གཞན་དུ་རྒྱང་མདའ་འཕེན། །ཇག་པ་ཤར་རི་ནུབ་རིར་ར་མདར་རྒྱུག །</a><a data-m="170947" data-d="4480">རྐུན་མ་ནགས་བྲོས་རྐང་རྗེས་བྱེ་རིར་བཅད། །ཆུས་ཁྱེར་ར་མདའ་སྐམ་ལ་རྒྱུག་པ་སྟེ། ། </a><a data-m="175427" data-d="6589">གྱེར་བའི་སྨྲང་ཡོད་མདོས་གཏོང་ས་མི་ཤེས། ། </a><a data-m="182016" data-d="2798">དེ་འདྲའི་གང་ཟག་བདེ་ཆེན་ས་དང་རིང༌། །ཞེས་པ་སྟེ། </a><a data-m="184814" data-d="3733">དགེ་སྦྱོར་རང་གི་རྒྱུད་ལ་གནད་དུ་མ་ཁེལ་དགེ་སྦྱོར་ལྟར་སྣང་བྱེད་ནའང་</a><a data-m="188547" data-d="3272">དེ་ཕན་ཐོགས་པ་མེད་པའི་སྐྱོན་དྲུག་ཡོད། གང་རེད་ཟེར་ན། </a><a data-m="191819" data-d="6814">རྩེ་གཅིག་པའི་ཉམས་ལེན་མེད་ན་ཤེས་བྱ་མཐའ་མང་པོ་ཞིག་ཡོད་ན། </a><a data-m="198633" data-d="3591">སླར་ཡང་ཁམས་གསུམ་འཁོར་བ་འཁྱམ་བྱེད་ཀྱི་རྒྱུ་མ་གཏོགས་གཏན་ནས་མེད། </a><a data-m="202224" data-d="3318">མདའ་འཕེན་པ་ལ་འབེན་འདི་ངོས་བཟུང་དགོས་རྒྱུ་རེད། </a><a data-m="205542" data-d="2990">དེ་མིན་འབེན་རང་གི་དྲུང་དུ་བཞག་ནས་མདའ་རྒྱང་རིང་པོ་ལ་འཕངས་ན་</a><a data-m="208532" data-d="2206">མདའ་ཡིས་འབེན་ཕུག་ཐུབ་ཀྱི་མ་རེད་དུས། </a><a data-m="210738" data-d="3136">དཔེ་དེ་ལྟ་བུ་རང་རྒྱུད་ཀྱི་ཉོན་མོངས་པའི་འཆིང་བ་མི་གྲོལ་བ། </a><a data-m="213874" data-d="3212">ཐག་རིང་ས་ལ་ཕ་མིག་ལྟོས་བྱེད་བསྡད་ན་ཕན་པ་མེད། </a><a data-m="217086" data-d="3276">ཇག་པ་ཤར་རི་ནས་འགྲོ་ཡི་ཡོད་ན་ནུབ་ནས་ར་མདའ་རྒྱུག་བསྡད་ན་</a><a data-m="220362" data-d="1944">ཇག་པའི་ནོར་ཚུར་ལོན་རྒྱུ་མ་རེད་དུས༌། </a><a data-m="222306" data-d="3515">དཔེ་དེ་བཞིན་དུ་ཉོན་མོངས་དུག་ལྔ་རང་གི་རྒྱུད་ལ་ཇག་པ་ཞུགས་བཞིན་</a><a data-m="225821" data-d="2307">དེའི་གཉེན་པོ་མ་བསྟེན་ན་དེ་དང་འདྲ་བ་ཡིན། </a><a data-m="228128" data-d="5192">རྐུན་མ་ནགས་ལ་བྲོས་སོང་ན་རྐང་རྗེས་ཆུ་ཁའི་བྱེ་མ་ལ་</a><a data-m="233320" data-d="1967">བཅད་བསྡད་ན་རྐུ་མ་ངོས་བཟུང་རྒྱུ་མ་རེད། </a><a data-m="235287" data-d="3882">དཔེ་དེ་བཞིན་དུ་རྣམ་གཡེང་དང་འདུ་འཛིའི་རྐུ་མ་སེམས་ལ་</a><a data-m="239169" data-d="3503">ཞུགས་འོང་ན་ངོས་མ་བཟུང་ན་དེ་ལྟ་བུ་ཡིན་པ་ཡིན། </a><a data-m="242672" data-d="3757">ཆུས་ཁྱེར་བའི་མི་ཞིག་དེ་ཆུ་ནས་ཡར་འདོན་དགོས་རེད་བསམ་སྟེ་</a><a data-m="246429" data-d="4001">ར་མདའ་སྐམ་ས་ནས་རྒྱུག་བསྡད་ན་མི་ཆུ་ནང་ཡོད་དུས་འདོན་ཐུབ་ཀྱི་མ་རེད། </a><a data-m="250430" data-d="3281">རང་ཉིད་ལས་དང་ཉོན་མོངས་པ་ཁམས་གསུམ་འཁོར་བའི་རྒྱ་མཚོ་ལ་</a><a data-m="253711" data-d="3550">བྱིང་བཞིན་དུ་ཉམས་ལེན་མ་བྱས་པར་ཐར་པའི་ལམ་ལ་རེ་བ་བྱེད་བསྡད་ན་སླེབ་རྒྱུ་མ་རེད། </a><a data-m="257261" data-d="5966">གླུད་དང་གཏོར་མ་ལ་སོགས་པ་ཕ་རི་གཞན་ལ་གཏོང་ཆོག་བྱེད་ཀྱི་</a><a data-m="263227" data-d="4339">གྱེར་བའི་སྨྲང་ཡོད་ཀྱང་གཏོང་ས་འདི་ཉིད་བཙན་དང་རྒྱལ་པོ་སུ་ཡིན་མ་ཤེས་ན། </a><a data-m="267566" data-d="1979">ནད་པ་ལ་ཕན་ཐོགས་ཀྱི་མ་རེད་དུས། </a><a data-m="269545" data-d="3977">དཔེ་དེ་བཞིན་དུ་རང་གི་འདོད་ཡོན་གྱི་ཞེན་པ་ཐམས་ཅད་ཕར་བཅིངས་བ་དང༌། </a><a data-m="273522" data-d="3729">ཆོས་ཚུལ་བཞིན་དུ་བྱེད་པའི་གནད་དེ་མ་ཤེས་ན་ཕན་པ་མེད། </a><a data-m="277251" data-d="4044">དེ་འདྲ་བའི་གང་ཟག་འདི་ནི་བདེ་བ་ཆེན་པོའི་ས་དང་ཐག་རིང་པོར་འབྱུང་བ་ཡིན། </a><a data-m="281295" data-d="4237">(137)  དཀའ་བའི་སྐྱོན་དྲུག་འབྱུང་བར་བསྟན་པ་ནི། །འཁོར་བར་འདུན་ལ་ཡང་དག་དད་པ་དཀའ། ། </a><a data-m="285532" data-d="6434">ཁྲེལ་འཛེམ་མེད་པའི་བསླབ་གསུམ་བསྲུང་བ་དཀའ། །མཚན་ལྡན་མ་མཇལ་ཐར་ལམ་ཚུད་པ་དཀའ། ། </a><a data-m="291966" data-d="4495">ཐབས་ལམ་མ་ཆུན་ཡེ་ཤེས་འཆར་བ་དཀའ། །མཐར་འཛིན་མ་གྲོལ་ལྟ་བ་རྟོགས་པར་དཀའ། ། </a><a data-m="296461" data-d="4494">མངོན་ཤེས་མེད་པའི་གཞན་དོན་འབྱུང་བ་དཀའ། །དཀའ་བ་ལགས་པས་ཀུན་གྱིས་འགྲུབ་པ་དཀོན། ། </a><a data-m="300955" data-d="10251">གསུངས། དམ་པའི་ཆོས་སྒྲུབ་པ་དེ་ལ་ལམ་རྟགས་ཀྱི་ཡོན་ཏན་རྒྱུད་ལ་སྐྱེ་དཀའ་བའི་སྐྱོན་དྲུག་ཡོད་པས། </a><a data-m="311206" data-d="2627">སྐྱོན་དྲུག་པོ་དེ་སྤང་དགོས་པ་ཡིན། གང་རེད་ཟེར་ན། </a><a data-m="313833" data-d="2816">འཁོར་བ་ལ་ཞེན་ཆགས་གཏན་ནས་མ་ཆོད་ནས་བཟུང་སྟེ་</a><a data-m="316649" data-d="6234">ཡང་དག་པའི་དད་པ་ཞིག་རྒྱུད་ལ་སྐྱེ་བར་དཀའ་བ་ཡིན། </a><a data-m="322883" data-d="4650">སྡིག་པ་མི་དགེ་བ་བྱས་ན་ངོ་ཚ་དང་ཁྲེལ་ཡོད་ཅན་ཞིག་མ་འཛེམ་ན་</a><a data-m="327533" data-d="3239">བསླབ་པ་གསུམ་གྱི་ཡོན་ཏན་ཚུལ་བཞིན་དུ་རྒྱུད་ལ་འབྱུང་བར་དཀའ་བ་ཡིན། </a><a data-m="330772" data-d="2265">མཚན་ལྡན་གྱི་བླ་མ་གཅིག་ཀྱང་མ་མཇལ་ན་</a><a data-m="333037" data-d="2750">ཐར་པ་བྱང་ཆུབ་ཀྱི་ལམ་འདི་སྒྲུབ་ཤེས་ཀྱི་མ་རེད་དུས་</a><a data-m="335787" data-d="1700">ཐར་ལམ་ཚུད་པར་དཀའ་བ་ཡིན། </a><a data-m="337487" data-d="3659">གསང་སྔགས་རྡོ་རྗེ་ཐེག་པའི་ཐབས་ལམ་ཞིག་རྒྱུད་ལ་མ་བསྟེན་ནས་བཟུང་སྟེ་</a><a data-m="341146" data-d="2226">རྟོགས་པའི་ཡེ་ཤེས་རྒྱུད་ལ་འཆར་བར་དཀའ་བ་ཡིན། </a><a data-m="343372" data-d="4197">རྟག་ཆད་ཀྱི་མཐར་འཛིན་ལས་མ་གྲོལ་ན་ཡང་དག་པའི་ལྟ་བ་རྟོགས་ཡོད་བསམ་ན། </a><a data-m="347569" data-d="2066">འཛིན་པ་འབྱུང་ན་ལྟ་བ་མིན། །ཟེར་མཁན་རེད་དུས་</a><a data-m="349635" data-d="3792">ཤིན་ཏུ་རྟོགས་པར་དཀའ་བ་ཡིན། རང་རྒྱུད་ལ་མངོན་ཤེས་མ་བྱུང་གོང་ནས་</a><a data-m="353427" data-d="3411">གཞན་དོན་བྱས་ན། གཞན་གྱི་རྒྱུད་ཚོད་དེ་མངོན་ཤེས་ཀྱིས་ཤེས་ཀྱི་མ་རེད་དུས་</a><a data-m="356838" data-d="1787">གཞན་དོན་འབྱུང་བར་དཀའ་བ་ཡིན། </a><a data-m="358625" data-d="3479">དཀའ་བ་ལགས་པས་ན་ཀུན་གྱིས་དཀའ་བའི་ཆོས་དེ་ཡིན་གཅིག་མིན་གཅིག་</a><a data-m="362104" data-d="3956">ཨེ་གྲུབ་བལྟ་སྟེ་སྒྲུབ་པར་བྱེད་དགོས་རྒྱུ་ཡིན་ཏེ། དེང་སང་དཀོན་པོ་རེད་གསུངས། </a><a data-m="366060" data-d="3723">(138)  ཉམས་ལེན་ཡེང་ཐུབ་གོམས་པ་རྣམ་དྲུག་ནི། །དལ་འབྱོར་དྲན་པས་དོན་མེད་བྱ་བ་སྤང༌། ། </a><a data-m="369783" data-d="4857">མི་རྟོག་ཡེང་མེད་ལེ་ལོའི་དགྲ་དང་བྲལ། །དངོས་གྲུབ་བརྙེས་པས་བརྩོན་པ་རྒྱུན་མི་འཆད། ། </a><a data-m="374640" data-d="5686">ཉམས་རྟོགས་འཕེལ་བས་སྒོམ་སྒྲུབ་བྲོད་པ་སྐྱེ། །རིག་པ་དབང་ཐོབ་ཡེང་རྐྱེན་ཆོས་ཉིད་འཆར། ། </a><a data-m="380326" data-d="2112">མདོ་རྒྱུད་ཆོས་དང་རང་རྒྱུད་འདྲེས་པའོ། ། </a><a data-m="382438" data-d="7473">ཞེས་གསུངས་དུས། ཉམས་ལེན་གདིང་ཐོབ་སྟེ་ཡེང་པ་མེད་པའི་རྐྱེན་ཐུབ་བྱེད་ཀྱི་གོམས་པ་རྣམ་པ་དྲུག་ཡོད། </a><a data-m="389911" data-d="4759">གང་རེད་ཟེར་ན། དལ་འབྱོར་རྙེད་པར་དཀའ་བ་འདི་རྒྱུད་ལ་བཅོས་མ་མ་ཡིན་པ་ཞིག་དྲན་ན། </a><a data-m="394670" data-d="3142">འཇིག་རྟེན་དོན་མེད་ཀྱི་བྱ་བ་ཐམས་ཅད་ཆེད་དུ་སྤོང་མི་དགོས་སྟེ་</a><a data-m="397812" data-d="2167">རང་ཤུགས་ཀྱིས་སྤང་འགྲོ་བ་ཡིན། </a><a data-m="402427" data-d="3984">མི་རྟག་པ་རྒྱུད་ལ་སྐྱེ་བ་དང༌། ནམ་འཆི་ཆ་མེད་འདི་ཡང་ནས་ཡང་དུ་</a><a data-m="406411" data-d="3198">བསྟེན་བསྡད་ན་ལེ་ལོའི་དགྲས་གཏན་ནས་ཐུབ་ཀྱི་མ་ཡིན། </a><a data-m="409609" data-d="2420">མཆོག་དང་ཐུན་མོང་གི་དངོས་གྲུབ་ཐོབ་བཞིན་ཐོབ་ལ་</a><a data-m="412029" data-d="3806">དངོས་གྲུབ་འདིའི་ཡོན་ཏན་མཐོང་འོང་དུས། དེ་ལ་བྲོད་པ་ཡང་ནས་ཡང་དུ་སྐྱེས་ཏེ་</a><a data-m="415835" data-d="3093">བརྩོན་འགྲུས་རྒྱུན་མི་འཆད་པ་དུས་རྟག་པར་དུ་འོང་བ་ཡིན། </a><a data-m="418928" data-d="4405">ཉམས་དང་རྟོགས་པ་རྒྱུད་ལ་སྐྱེ་འོང་ན་ཉམས་རྟོགས་ཀྱི་གདེང་ཚད་རྙེད་པ་ཤེས་ཏེ་</a><a data-m="423333" data-d="3794">སྒོམ་དང་སྒྲུབ་པ་འདི་ལ་སེམས་བྲོད་པ་འོང་སྤྲོ་བ་རང་ཤུགས་ཀྱིས་སྐྱེ་བ་ཡིན། </a><a data-m="427127" data-d="2578">རིག་པ་བཏང་འགྲོ་བཞག་སྡོད་ལ་རང་དབང་ཐོབ་ན་</a><a data-m="429705" data-d="4672">འཁྲུལ་པའི་ཡེང་རྐྱེན་ཐམས་ཅད་ཆོས་ཉིད་ཀྱི་ངང་དུ་རང་ཤུགས་ཀྱིས་འགྲོ་བ་ཡིན། </a><a data-m="434377" data-d="4361">མདོ་རྒྱུད་ཀྱི་ཆོས་ཀྱི་ཡོན་ཏན་དང་རང་རྒྱུད་གཅིག་ཏུ་འདྲེས་པར་འགྱུར་བའི་ཚེ་ན་</a><a data-m="438738" data-d="4887">དེ་རྐྱེན་ཐུབ་པའི་རྟགས་དྲུག་འདི་འབྱུང་བ་ཡིན། </a><a data-m="443625" data-d="4234">(139)  མཐར་ཕྱིན་བར་དུ་བསྟེན་པའི་ཆོས་དྲུག་ནི། །ཉེ་འབྲེལ་བོར་ལ་ཆོས་ལྡན་གྲོགས་བཟང་བསྟེན། ། </a><a data-m="447859" data-d="3943">སྡིག་གྲོགས་བོར་ལ་མཁས་བཙུན་བླ་མ་བསྟེན། །འདུན་གྲོས་བོར་ལ་གཏན་གྱི་སྐྱིད་འདུན་ཆོས། ། </a><a data-m="451802" data-d="3953">ཐོས་བསམ་བསྟེན་ལ་རྒྱུད་ལ་ཅི་འདྲིས་གྱིས། །གྲོང་ཡུལ་སྤངས་ལ་རི་ངོགས་དབེན་པ་བསྟེན། ། </a><a data-m="455755" data-d="5034">གདམས་པ་ཚོལ་ལ་བརྩོན་པས་སྒྲུབ་པ་གྱིས། །དེ་ལྟར་བྱས་ན་དངོས་གྲུབ་མྱུར་དུ་འཐོབ། ། </a><a data-m="460789" data-d="5405">གསུངས་དུས། དམ་པའི་ཆོས་མཐར་མ་ཕྱིན་གྱི་བར་དུ་རྒྱུད་ལ་བསྟེན་དགོས་པའི་ཆོས་རྣམ་པ་དྲུག་ཡིན། </a><a data-m="466194" data-d="2892">གང་ཡིན་ཟེར་ན། ཉེ་འབྲེལ་ལ་ཆགས་སེམས་སྤོང་སྟེ་</a><a data-m="469086" data-d="3683">ཆོས་དང་མཐུན་པའི་གྲོགས་པོ་བསྟེན་ན། ཆོས་མཐུན་གྲོགས་པོ་དགེ་སྦྱོར་གྱི་རྟེན། ། </a><a data-m="472769" data-d="3553">ཟེར་མཁན་འདི་རེད་དུས་རང་གི་ཆོས་གསལ་འདེབས་སུ་འོང་བ་ཡིན། </a><a data-m="476322" data-d="5326">དུས་རྒྱུན་དུ་སྡིག་པ་མི་དགེ་བ་སྤྱོད་པ་དང༌། ཆོས་དང་བླ་མ་ལ་ལོག་ལྟ་བསགས་པའི་སྡིག་པའི་གྲོགས་པོ་</a><a data-m="481648" data-d="2855">བོར་བཞག་ནས། མཁས་པ་དང་བཙུན་པའི་བླ་མ་བསྟེན་ན་</a><a data-m="484503" data-d="2184">མཁས་བཙུན་གྱི་ཡོན་ཏན་རྒྱུད་ལ་འོང་བ་ཡིན། </a><a data-m="486687" data-d="4544">འཇིག་རྟེན་ཚེ་འདིའི་དགྲ་འདུལ་གཉེན་སྐྱོང་མ་འོངས་པའི་འདུན་གྲོས་ཐམས་ཅད་</a><a data-m="491231" data-d="3068">ཕ་རྦད་ཀྱིས་བཅད་ལ། གཏན་གྱི་སྐྱིད་པའི་འདུན་མ་</a><a data-m="494299" data-d="3273">དམ་པའི་ཆོས་རེད་དུས་དེ་ཁོ་ན་ལ་བརྩོན་པར་བྱེད་དགོས་པ་ཡིན། </a><a data-m="497572" data-d="3248">ཐོས་པ་དང་བསམ་པ་བསྟེན་པ་དེ་དག་ཐམས་ཅད་</a><a data-m="500820" data-d="2563">ཆོས་ཐོས་བཞིན་དུ་རང་རྒྱུད་འདུལ་ཅི་ཐུབ་ཀྱིས་</a><a data-m="503383" data-d="4103">ཆོས་དང་རང་རྒྱུད་གཅིག་ཏུ་འདྲེས་པའི་ཐབས་ལ་ཅི་ནུས་སུ་བརྩོན་པར་གྱིས། </a><a data-m="507486" data-d="4818">གྲོང་ཡུལ་དུ་སྡོད་པ་སྤངས་ལ་རི་ཁྲོད་དབེན་པའི་གནས་དུས་དང་རྣམ་པ་རྒྱུན་དུ་བསྟེན། </a><a data-m="512304" data-d="5301">བླ་མའི་གདམས་ངག་ཕྱོགས་མེད་དུ་ཚོལ་ལ་རང་ལ་ཡོད་པ་དེ་དག་ཐོས་བསམ་སྒོམ་གསུམ་གྱི་བརྩོན་པས་</a><a data-m="517605" data-d="3675">སྒྲུབ་པར་བྱས་ན་དེ་ལྟར་བྱས་ན་མཆོག་དང་ཐུན་མོང་གི་དངོས་གྲུབ་འཐོབ། </a><a data-m="521280" data-d="3919">(140)  ཕན་གནོད་འདྲེས་མར་སོང་བ་རྣམ་དྲུག་ནི། །ཡོན་ཏན་མི་སྐྱེ་བླ་མ་བསྟེན་པ་དང༌། ། </a><a data-m="525199" data-d="6456">སྲོལ་དུ་མི་ཚུད་སློབ་མ་བསྟེན་པ་དང༌། །ཆོས་བརྒྱད་མ་བྲལ་སྒྲུབ་པ་བྱེད་པ་དང༌། ། </a><a data-m="531655" data-d="4887">ལོག་འཚོས་རྙེད་འཚོལ་གཞན་དོན་བྱེད་པ་དང༌། །བསྲུང་སེམས་མེད་པའི་སྡོམ་ཁྲིམས་ནོད་པ་དང༌། ། </a><a data-m="536542" data-d="3755">དགེ་སྡིག་འཆོལ་བའི་གསང་སྔགས་སྤྱོད་པ་རྣམས། །ཕན་གནོད་འདྲེས་པས་ཆོས་ཀྱི་གཟུགས་བརྙན་ཡིན། ། </a><a data-m="540297" data-d="6438">གསུངས་དུས། དེ་ནས་ཡང་སྐྱོན་དང་ཡོན་ཏན་ཕན་པ་དང་གནོད་པ་འདྲེས་མར་སོང་བའི་ཆོས་རྣམ་པ་དྲུག་ཡོད། </a><a data-m="546735" data-d="3956">གང་རེད་ཟེར་ན། རང་གི་རྒྱུད་ལ་ཡོན་ཏན་གང་ཡང་མི་སྐྱེ་བ་</a><a data-m="550691" data-d="5617">གསོལ་རས་དང་གནང་སྦྱིན་ལ་དགའ་སྟེ་བླ་མ་བསྟེན་པར་བྱས་ན་</a><a data-m="556308" data-d="2137">བླ་མའི་ཡོན་ཏན་རྒྱུད་ལ་མི་འགོས། </a><a data-m="558445" data-d="2652">ཉམས་ལེན་གྱི་སྲོལ་འདི་གྲིམ་མ་ཤེས་ནས་བཟུང་སྟེ་</a><a data-m="561097" data-d="3718">སློབ་མ་མང་པོ་བསྟེན་བསྡད་ན་སློབ་མའི་རྒྱུད་འདུལ་བའི་དུས་མེད། </a><a data-m="564815" data-d="4223">འཇིག་རྟེན་ཆོས་བརྒྱད་ཀྱི་བྱ་བ་དང་མ་བྲལ་ན་སྒྲུབ་པ་བྱེད་ལོ་བྱེད་ཀྱང་</a><a data-m="569038" data-d="3681">ཚེ་འདིའི་འཆིང་ཐག་ཁོ་ནའི་དབང་དུ་འགྲོ་བ་ཡིན། </a><a data-m="572719" data-d="5488">ལོག་འཚོ་དཀོར་གྱི་སྡིག་པས་རྙེད་པ་འཚོལ་བསྡད་ན་གཞན་སེམས་ཅན་གྱི་དོན་བྱེད་ཟེར་མཁན་དེའང་</a><a data-m="578207" data-d="3057">ལྟར་སྣང་ཙམ་མ་གཏོགས་གཞན་དོན་སྒྲ་ཇི་བཞིན་པ་མ་ཡིན། </a><a data-m="581264" data-d="4392">རྒྱུད་ལ་སྤང་བྱ་ཐམས་ཅད་སྤངས། བླང་བྱ་ཚུལ་བཞིན་དུ་བླང་བསམ་ནས་</a><a data-m="585656" data-d="2735">བསྲུང་སེམས་མེད་ན་སྡོམ་པ་དང་ཚུལ་ཁྲིམས་དག་མདོག་བྱས་ན་</a><a data-m="588391" data-d="4264">སོ་བྱང་སྔགས་གསུམ་གྱི་བསླབ་པ་མང་པོ་ཞུ་ན་ཉེས་པ་ཆེ་བའི་རྒྱུ་ཡིན། </a><a data-m="592655" data-d="4242">དགེ་བ་དང་སྡིག་པ་མི་འཆོལ་བ་དགེ་སྡིག་སྤང་བླང་ཚུལ་བཞིན་དུ་མ་བྱས་པ་</a><a data-m="596897" data-d="2102">གསང་སྔགས་ཀྱི་སྤྱོད་པ་ལ་ཁ་བསྐྱལ་ན་</a><a data-m="598999" data-d="5136">དགེ་སྟོང་སྡིག་སྟོང་ནག་པོ་ཁ་འབྱམས་དང་འདྲ་བ་ཡིན། </a><a data-m="606794" data-d="3589">ཕན་པ་དང་གནོད་པ་འདྲེས་པར་གྱུར་པའི་གང་ཟག་དེ་དག་ཐམས་ཅད་</a><a data-m="610383" data-d="3105">གཉེན་པོ་དང་སྤང་བྱ་གཉིས་ལྷན་ཅིག་ཏུ་བསྲེས་འགྲོ་དུས་</a><a data-m="613488" data-d="2145">ཆོས་ཀྱི་གཟུགས་བརྙན་ཙམ་དུ་འགྱུར་བ་ཡིན། </a><a data-m="615633" data-d="4598">(141)  ལོག་གནོན་གཟེར་བུ་ལྟ་བུའི་ཆོས་དྲུག་ནི། །གནོད་བྱེད་དགྲ་སྡང་བཏུལ་ཞིང་སླར་མང་བས། ། </a><a data-m="620231" data-d="6788">ལོག་གནོན་བདག་འཛིན་གདུག་པ་འདུལ་བ་གནད། །འདོད་ཡོན་སྤྱད་ཅིང་ཞེན་པ་སླར་འཕེལ་བས། ། </a><a data-m="627019" data-d="5092">ལོག་གནོན་བཙན་ཐབས་ཞེན་པ་གཅོད་པ་གནད། །དལ་ཚོགས་ལོང་གཏམ་སྨྲས་ཤིང་སླར་མང་བས། ། </a><a data-m="632111" data-d="6116">ལོག་གནོན་མི་སྨྲ་གཅིག་པུར་འདུག་པ་གནད། །གཞན་སེམས་གཟུང་འཛིན་བྱར་དགོས་སླར་མང་བས། ། </a><a data-m="644100" data-d="2581">ལོག་གནོན་གར་བབས་ངང་ལ་སྐྱུར་བ་གནད། ། </a><a data-m="646681" data-d="4551">རང་སེམས་སྒྲིམ་ཞིང་འཇུར་བུ་སླར་མང་བས། །ལོག་གནོན་རང་བབས་ངང་དེར་གློད་པ་གནད། ། </a><a data-m="651232" data-d="4184">བྱ་བྱེད་སྤྲོས་པ་བྱས་ཤིང་སླར་མང་བས། །ལོག་གནོན་ཅོག་གཞག་རང་བབས་གཏོང་བ་གནད། ། </a><a data-m="655416" data-d="2900">འདི་རྣམས་ལྡན་ན་རེ་དོགས་གཉིས་འཛིན་འཇིག །གསུངས་དུས། </a><a data-m="658316" data-d="7756">དམ་པའི་ཆོས་ལས་ཕྱིན་ཅི་ལོག་ཏུ་གྱུར་པ་དེ་སྤྱོད་པ་ཡོད་པས་ན། </a><a data-m="666072" data-d="5499">དེ་སྤྱོད་པ་ལོག་པ་འདི་ཟིལ་གྱིས་གནོན་པར་གྱུར་པའི་ཆོས་དྲུག་ཡོད་དེ། </a><a data-m="671571" data-d="5736">གང་རེད་ཟེར་ན། གནོད་བྱེད་དགྲ་བོ་དེ་དག་མེད་པ་བྱེད་དགོས་འདུག་བསམ་ནས་</a><a data-m="677307" data-d="3701">དགྲ་ལ་སྡང་སེམས་ཀྱི་སྒོ་ནས་ཕ་རོལ་ཟིལ་གྱིས་གནོན་པའི་ཐབས་སུ་བྱས་ན། </a><a data-m="681008" data-d="3229">དགྲ་ཇེ་མང་དུ་འགྲོ་སྟེ་ཁོང་ཁྲོ་ཇེ་ཆེར་འགྲོ་བ་ཡིན་པས་ན། </a><a data-m="684237" data-d="3814">དེའི་ལོག་གནོན་ཅི་དགོས་ཟེར་ན། བདག་གཅེས་འཛིན་གྱི་འཁྲི་བ་བཅད་ནས་</a><a data-m="688051" data-d="5332">དགྲ་ལ་བཟོད་པ་སྒོམ་པ་གནད། འདོད་ཡོན་ལྔ་ལ་ཇི་ཙམ་ལོངས་སུ་སྤྱད་བཞིན་དུ་</a><a data-m="693383" data-d="4955">འདོད་ཡོན་གྱི་ཞེན་པ་སླར་འཕེལ་བ་མ་གཏོགས་སེམས་ཚིམས་དུས་མེད་པའི་ཕྱིར་ན། </a><a data-m="698338" data-d="3488">དེའི་ལོག་གནོན་ལ་བཙན་ཐབས་ཀྱི་སྒོ་ནས་</a><a data-m="701826" data-d="4632">འདོད་ཡོན་ཐམས་ཅད་དགྲ་བཞིན་དུ་སྤོང་སྟེ་ཞེན་པ་རྩེ་གཅིག་ཏུ་གཅོད་པ་གནད། </a><a data-m="706458" data-d="5039">ལྷོད་ལྷོད་བྱས་བསྡད་དེ་འཇིག་རྟེན་གྱི་ཆགས་སྡང་འབྲེལ་བའི་གཏམ་མང་པོ་</a><a data-m="711497" data-d="4466">སྨྲས་བསྡད་ན་གཏམ་སྨྲ་བཞིན་དུ་མང་བས། ལོག་གནོན་གྱིས་ངག་གིས་མི་སྨྲ་བ་</a><a data-m="715963" data-d="4395">གཅིག་པུ་རི་ཁྲོད་དུ་འདུག་པ་གནད་ཡིན། གཞན་གྱི་ངོ་བསྲུང་དགོས་འདུག་བསམ་པས་</a><a data-m="720358" data-d="4108">གཞན་སེམས་ངོ་སྲུང་བྱས་ན་སླར་ཡང་ཇེ་མང་དུ་འགྲོ་བ་ཡིན་པས་ན། </a><a data-m="724466" data-d="4103">གཞན་ཕ་རོལ་པོས་གང་མཐོང་ནའང་རེ་དོགས་མེད་པའི་སྒོ་ནས་</a><a data-m="728569" data-d="4889">གར་བབས་སུ་བསྐྱུར་བ་གནད་ཡིན། རང་གི་སེམས་ཇི་ཙམ་ཞིག་སྒྲིམ་བཞིན་དུ་</a><a data-m="733458" data-d="6430">སེམས་སྒྲིམ་ཆེ་ན་ཡང༌། དཔེར་ན་སྐུད་པ་སྒྲིམ་ཆེ་ན་</a><a data-m="739888" data-d="4108">དེ་འཇུར་མདུད་གང་འགྲོ་རྒྱུ་རེད་དུས་དེ་ལྟ་བུ་སླར་ལ་མང་བ་ཡིན་པས་ན། </a><a data-m="743996" data-d="2626">ལོག་གནོན་གྱིས་རང་བབས་ཀྱིས་དགེ་སྦྱོར་གྱི་ངང་</a><a data-m="746622" data-d="4006">གུ་ཡངས་ལྷོད་ཆ་དང་བཅས་པ་གཅེས། བྱ་བྱེད་ཀྱི་སྤྲོས་པ་ཇི་ཙམ་དུ་མང་ན་</a><a data-m="750628" data-d="4315">སླར་ཡང་དེ་ཙམ་ངར་ཞིང་བདོ་ཡོང་རྒྱུ་མ་གཏོགས་མེད་པས་</a><a data-m="754943" data-d="3873">དེའི་ལོག་གནོན་ལ་བྱ་བ་ཐམས་ཅད་ཅམ་གྱིས་བཞག་སྟེ་རང་བབས་ཀྱི་བདེ་བ་ཡིན། </a><a data-m="758816" data-d="4353">འདི་རྣམས་དང་ལྡན་ན་རེ་དོགས་གཉིས་འཛིན་ཞིག་སྟེ་གུ་ཡངས་བློ་བདེ་རུ་འགྱུར་བ་ཡིན། </a><a data-m="763169" data-d="6181">(141)  རང་རྒྱུད་ཆོས་ལ་འབྱོར་བའི་རྟགས་དྲུག་ནི། ། </a><a data-m="769350" data-d="8822">འདོད་ཡོན་བདུད་ཤེས་འཁོར་བར་ཞེན་ལོག་རྟགས། །ཅི་བྱས་ལམ་འགྱུར་བྱིན་རླབས་ཞུགས་པའི་རྟགས། ། </a><a data-m="778172" data-d="5272">རིག་པ་དབང་བསྒྱུར་དངོས་གྲུབ་མཆོག་ཐོབ་རྟགས། །གཞན་གྱིས་མི་འགྱུར་ལྟ་དགོངས་སྐྱེས་པའི་རྟགས། ། </a><a data-m="783444" data-d="3822">བླ་མ་མཇལ་སྤྲོ་མོས་གུས་ཞུགས་པའི་རྟགས། །ཚེ་འདི་བློས་ཐོང་ཆོས་ཀྱིས་ཕན་ཐོགས་རྟགས། ། </a><a data-m="787266" data-d="2428">རྟགས་ཆེན་དྲུག་ལྡན་སྐྱེས་བུ་དམ་པ་ཡིན། ། </a><a data-m="789694" data-d="7029">ཞེས་པ་སྟེ། དེ་རང་རྒྱུད་ཀྱི་དམ་པའི་ཆོས་དེས་རང་རྒྱུད་འདུལ་འོང་བའི་རྟགས་རྣམ་པ་དྲུག་ཡོད། </a><a data-m="796723" data-d="7474">གང་རེད་ཟེར་ན། འདོད་ཡོན་གྱི་ཞེན་པ་ཐམས་ཅད་</a><a data-m="804197" data-d="4401">བདུད་ཀྱི་རང་བཞིན་འདི་ཡིན་པ་ཤེས་ན་ཁམས་གསུམ་འཁོར་བ་ལ་ཞེན་པ་ལོག་པའི་རྟགས་ཡིན། </a><a data-m="808598" data-d="2988">ལུས་ངག་ཡིད་གསུམ་གྱིས་བྱ་བ་ཅི་བྱེད་པ་ཐམས་ཅད་</a><a data-m="811586" data-d="3636">ཆོས་དང་མཐུན་པ་བྱེད་སོང་ན་བླ་མའི་བྱིན་རླབས་ཞུགས་པའི་རྟགས་ཡིན། </a><a data-m="815222" data-d="3389">རང་གི་རིག་པ་ལ་རང་དབང་བསྒྱུར་ཐུབ་མཁན་རེད་ན་</a><a data-m="818611" data-d="2516">མཆོག་དང་ཐུན་མོང་གི་དངོས་གྲུབ་ཐོབ་པའི་རྟགས་ཡིན། </a><a data-m="821127" data-d="7717">བྱིང་བ་དང་རྒོད་པ་རྣམ་གཡེང་འདུ་འཛི་ལ་སོགས་པས་གཞན་དུ་མི་འགྱུར་བ་ཡོད་ན་</a><a data-m="828844" data-d="3528">ལྟ་དགོངས་ཚད་དང་ལྡན་པ་རྒྱུད་ལ་སྐྱེས་པའི་རྟགས་ཡིན། </a><a data-m="832372" data-d="3688">བླ་མ་ཇི་ཙམ་ཞིག་བསྟེན་ན་ཡང་ནས་ཡང་དུ་མཇལ་ཏེ་</a><a data-m="836060" data-d="3470">བླ་མ་དེའི་ཞལ་མཇལ་བ་དང༌། གདམས་ངག་ཐོས་པ་ལ་ཆོག་ཤེས་མེད་ན་</a><a data-m="839530" data-d="2681">མོས་གུས་རྒྱུད་ལ་སྐྱེས་པའི་རྟགས་ཡིན། </a><a data-m="842211" data-d="4560">ཚེ་འདི་བློས་ཇི་ཙམ་ཞིག་བཏང་ན་ཆོས་ཀྱིས་རང་རྒྱུད་ཐུལ་ཏེ་</a><a data-m="846771" data-d="2977">ཕན་ཐོགས་པའི་རྟགས་ཡིན་པས། རྟགས་ཆེན་དྲུག་དང་ལྡན་པ་འདི་ནི་</a><a data-m="849748" data-d="4707">སྐྱེས་བུ་དམ་པའི་གྲལ་དུ་ཚུད་པ་ཡིན་དེ་ལྟར་བྱ་བ་གཅེས་སོ། </a><a data-m="854455" data-d="7039">(143)  །མི་འཇིགས་རྣམ་དྲུག་དགོས་པར་བསྟན་པ་ནི། །ཟབ་དོན་ཉམས་བླངས་ངན་རྟོག་དགྲས་མི་འཇིགས། ། </a><a data-m="861494" data-d="5750">སེམས་ཉིད་དོན་བལྟས་ཆོས་བརྒྱད་དགྲས་མི་འཇིགས། །ཆོས་སྐུ་རྩལ་འབྱོངས་གཟུང་འཛིན་དགྲས་མི་འཇིགས། ། </a><a data-m="867244" data-d="3593">གཞི་མེད་ལམ་བླངས་སྒྲིབ་གཉིས་དགྲས་མི་འཇིགས། །བདེ་ཆེན་ཉམས་བླངས་སྡུག་བསྔལ་དགྲས་མི་འཇིགས། །</a><a data-m="870837" data-d="4296">ཕྱོགས་བྲལ་ཉམས་བླངས་རེ་དོགས་དགྲས་མི་འཇིགས། །དེ་དག་གང་ལྡན་བྱས་པ་དོན་ཆེན་འགྲུབ། ། </a><a data-m="875133" data-d="5319">གསུངས། ད་ལམ་སྒྲུབ་པ་ལ་བར་ཆད་ཀྱིས་མི་འཇིགས་པའི་གདིང་རྣམ་པ་དྲུག་འཐོབ་རྒྱུ་ཡོད། </a><a data-m="880452" data-d="3310">དེ་གང་ཡིན་ཟེར་ན། གསང་སྔགས་ཟབ་མོའི་དོན་ཉམས་སུ་བླངས་ན་</a><a data-m="883762" data-d="4026">འཁྲུལ་པའི་རྣམ་པར་རྟོག་པ་ངན་རྟོག་གི་དགྲ་ཡིས་ཏིང་ངེ་འཛིན་</a><a data-m="887788" data-d="3900">བར་ཆད་བྱེད་པ་འདི་སྐྲག་མི་དགོས། སེམས་ཉིད་མ་བཅོས་གཉུག་མའི་དོན་</a><a data-m="891688" data-d="5312">ཚུལ་བཞིན་དུ་རྟོགས་སོང་ན་འཇིག་རྟེན་ཆོས་བརྒྱད་ཀྱི་རྗེས་སུ་འབྲང་བའི་དགྲ་བོས་འཇིགས་མི་དགོས། </a><a data-m="897000" data-d="5927">དེ་ནས་རྣམ་རྟོག་ཆོས་སྐུ་རང་བཞིན་དུ་རྩལ་འབྱོངས་སོང་ན་</a><a data-m="902927" data-d="2054">གཟུང་འཛིན་འཁྲུལ་པའི་དགྲས་འཇིགས་མི་དགོས། </a><a data-m="904981" data-d="5881">གཞི་མེད་རྩ་བྲལ་ཆོས་ཉིད་ཀྱི་དགོངས་པ་ལམ་དུ་བླངས་སོང་ན་</a><a data-m="910862" data-d="3311">ཉོན་མོངས་པ་དང་ཤེས་བྱའི་སྒྲིབ་པ་གཉིས་ཀྱི་དགྲས་འཇིགས་མི་དགོས། </a><a data-m="914173" data-d="2419">བདེ་བ་ཆེན་པོ་གནས་ལུགས་ཉམས་སུ་བསྐྱང་ན་</a><a data-m="916592" data-d="2533">ཁམས་གསུམ་འཁོར་བ་སྡུག་བསྔལ་དགྲས་འཇིགས་མི་དགོས། </a><a data-m="919125" data-d="3900">ཕྱོགས་རིས་དང་བྲལ་བ་ཉམས་སུ་བླངས་ན་འབྲས་བུ་ཨེ་ཐོབ་ཀྱི་རེ་བ་དང༌། </a><a data-m="923025" data-d="2295">མ་ཐོབ་ཀྱི་དོགས་པ་དགྲས་འཇིགས་མི་དགོས། </a><a data-m="925320" data-d="3110">དེ་དག་གང་ལྡན་བྱས་པ་དོན་ཆེན་འགྲུབ། </a><a data-m="928430" data-d="8345">(144)  ཆོས་ལ་ཞུགས་པའི་སྤང་བླང་ཆོས་དྲུག་ནི། །ཤེས་བཞིན་མ་བསྟེན་སྤྱོད་ལམ་ཆོས་མོས་མི་འབྱོར། ། </a><a data-m="936775" data-d="4560">མཐུན་འཇུག་མ་སྤངས་དགེ་སྦྱོར་སྲང་མི་ཚུད། །གནད་ཀྱིས་མ་གཅུན་ཉམས་མྱོང་དྲོད་མི་སྐྱེ། ། </a><a data-m="941335" data-d="5594">དུས་ལ་མ་བབས་གཞན་དོན་ཕན་མི་ཐོགས། །ནུས་མཐུ་མ་གྲུབ་བར་ཆད་རྐྱེན་མི་སོལ། ། </a><a data-m="946929" data-d="6115">ཟུང་འཇུག་མ་བསླངས་ཚེ་གཅིག་སངས་རྒྱས་མེད། ། </a><a data-m="953044" data-d="2152">དེ་བས་དགེ་སྦྱོར་གནད་དུ་འགྲོ་བ་གཅེས། ། </a><a data-m="955196" data-d="2028">གསུངས་ནས་བཟུང་སྟེ། ད་</a><a data-m="958733" data-d="3744">ཆོས་ཀྱི་ལམ་ལ་ཞུགས་པའི་གང་ཟག་གིས་སྤང་བྱ་སྤོང་བ་དང་</a><a data-m="962477" data-d="2874">གཉེན་པོ་བླང་བྱའི་ཆོས་དྲུག་ཡོད། གང་རེད་ཟེར་ན། </a><a data-m="965351" data-d="3481">ལུས་སེམས་ལ་ཡང་ཡང་བརྟག་པའི་ཤེས་བཞིན་རྒྱུད་ལ་མ་སྐྱེས་ནས་</a><a data-m="968832" data-d="3563">རང་གི་སྤྱོད་ལམ་ཆོས་ཕྱོགས་ལ་གཏན་ནས་འབྱོར་རྒྱུ་མེད་དེ་བག་མེད་རེད། </a><a data-m="972395" data-d="3597">འཇིག་རྟེན་མཐུན་འཇུག་གི་ངོ་སྲུང་སྟེ་མ་སྤངས་ནས་བཟུང་སྟེ་</a><a data-m="975992" data-d="4600">དགེ་སྦྱོར་སད་ཀྱིས་འཁྱེར་འགྲོ་ལེ་མ་གཏོགས་དགེ་སྦྱོར་སྲང་དུ་ཚུད་མི་ཐུབ། </a><a data-m="980592" data-d="5728">དེ་ནས་ལུས་དང་སེམས་སྒོ་གསུམ་པོ་ཐམས་ཅད་གནད་ཀྱིས་གཅུན་མ་ཐུབ་ན། </a><a data-m="986320" data-d="3269">ཉམས་དང་རྟོགས་པའི་ཉམས་མྱོང་གི་དྲོད་རྒྱུད་ལ་མི་སྐྱེ། </a><a data-m="989589" data-d="3511">གཞན་དོན་དུས་ལ་མ་བབས་ཀྱི་བར་དུ་གཞན་དོན་བྱས་</a><a data-m="993100" data-d="2900">གཞན་ཕན་བསྒྲུབ་དགོས་འདུག་བསམ་ན་དེས་ཕན་མི་ཐོགས། </a><a data-m="998927" data-d="2762">ཡི་དམ་ལྷའི་ནུས་མཐུའི་གདིང་མ་ཐོབ་བར་དུ་</a><a data-m="1001689" data-d="2662">བར་ཆད་ཀྱི་རྐྱེན་བསལ་དགོས་བསམ་ན་སེལ་མི་ཐུབ། </a><a data-m="1004351" data-d="4072">ཐབས་ཤེས་ཟུང་འཇུག་གི་ལམ་མངོན་སུམ་དུ་མ་བསླངས་ན་</a><a data-m="1008423" data-d="6882">ཚེ་གཅིག་སངས་རྒྱས་སྒྲུབ་པ་མེད་པས་ན། དེས་ན་དགེ་སྦྱོར་གནད་དུ་འགྲོ་བར་བྱེད་པ་</a><a data-m="1015305" data-d="3144">གོང་དུ་གསུངས་པ་བཞིན་དུ། ཤེས་བཞིན་བསྟེན་རྒྱུ། </a><a data-m="1018449" data-d="4026">མཐུན་འཇུག་སྤོང་རྒྱུ་དང༌། གནད་ཀྱིས་གཅུན་རྒྱུ་དང། </a><a data-m="1022475" data-d="4236">དུས་ལ་བབས་ཡོད་མེད་བལྟ་རྒྱུ་དང༌། ནུས་མཐུ་ཐོབ་ཡོད་མེད་བལྟ་རྒྱུ། </a><a data-m="1026711" data-d="3892">ཟུང་འཇུག་གོ་འཕང་མངོན་དུ་གྲུབ་གལ་ཆེ་བ་ཡིན་ནོ། </a><a data-m="1030603" data-d="5310">(145) །ངན་པའི་འདུ་ཤེས་རྣམ་དྲུག་སྤང་བ་ནི། །བླ་མ་མིར་མཐོང་བྱིན་རླབས་སྟོར་བས་ངན། ། </a><a data-m="1035913" data-d="3711">གྲོགས་ལ་དགྲར་ཤེས་དམ་ཚིག་རལ་བས་ངན། །རང་ཉིད་ཆེ་ཕྱིར་ཆོས་ལམ་རིང་བས་ངན། ། </a><a data-m="1039624" data-d="9776">གདམས་ངག་ཟོང་ཚོང་ལོག་འཚོ་འདྲེས་པས་ངན། །ཡི་དམ་རྐྱེན་བཟློག་ལམ་སྣ་སྟོར་བས་ངན། ། </a><a data-m="1049400" data-d="5870">ཆོས་སྤྱོད་ནོར་འཚོལ་ཐར་ལམ་སྟོར་བས་ངན། །ངན་པ་དྲུག་བྲལ་སྒྲུབ་པ་ཤིན་ཏུ་གཅེས། ། </a><a data-m="1055270" data-d="3551">ཞེས་པ་སྟེ། བླ་མ་ལ་སངས་རྒྱས་དངོས་མཐོང་གི་མོས་གུས་མེད་པ་</a><a data-m="1058821" data-d="3348">མིའི་རང་བཞིན་དུ་མཐོང་ན། རང་གི་རྒྱུད་ལ་བྱིན་རླབས་སྟོར་ཏེ་</a><a data-m="1062169" data-d="3925">བརླག་འགྲོ་བས་ངན་པ་ཡིན། རྡོ་རྗེ་སྤུན་གྲོགས་ཐམས་ཅད་ལ་</a><a data-m="1066094" data-d="4619">ཕ་མ་གཅིག་པའི་སྤུན་མཆེད་ལྟ་བུ་མ་ཡིན་པ་དེ་ལ་འགྲན་སེམས་དང་ཆགས་སྡང་སོང་ན་</a><a data-m="1070713" data-d="3242">དམ་ཚིག་ལས་རལ་ཏེ་སྐྱོན་འབྱུང་བས་ངན་པ་ཡིན། </a><a data-m="1073955" data-d="6846">རང་ཉིད་ཐོབ་དང་གོ་ས་རུས་ལ་སོགས་པ་མཐོན་པོ་ཡིན་པའི་ང་རྒྱལ་བྱེད་པས་ན་</a><a data-m="1080801" data-d="2429">ཐར་པའི་ཆོས་དང་ཐག་རིང་པོ་འགྲོ་བས་ངན་པ་ཡིན། </a><a data-m="1083230" data-d="4109">གདམས་ངག་རང་གིས་ཉམས་སུ་མི་ལེན་པ་ནོར་དང་བརྗེ་བ་དང༌། </a><a data-m="1087339" data-d="6133">མི་མང་པོ་ལ་ཟོང་དུ་ཚོང༌། ཆོས་ཀྱི་རྙེད་པ་མང་པོ་ལོག་འཚོ་དང་བཅས་</a><a data-m="1093472" data-d="3683">འདྲེས་པས་ངན་པ་ཡིན། ཡི་དམ་ལྷག་པའི་ལྷའི་བསྙེན་སྒྲུབ་ལ་</a><a data-m="1097155" data-d="5437">མི་བརྩོན་པ་སྦྱིན་བདག་གི་རྐྱེན་བཟློག་ལ་སྲུང་ཟློག་གསད་གསུམ་མང་པོ་བྱས་ན་</a><a data-m="1102592" data-d="3591">ཡི་དམ་གྱི་དངོས་གྲུབ་ཀྱི་ལམ་སྣ་སྟོར་བས་ངན་པ་ཡིན། </a><a data-m="1106183" data-d="4146">ཆོས་ཆོས་བཞིན་དུ་སྤྱོད་པའི་བཟང་མདོག་གི་སྒོ་ནས་ནོར་མང་པོ་བསྡུས་ཏེ་</a><a data-m="1110329" data-d="3930">དཀོར་སྡུད་པ་དེ་ནི་ཐར་པའི་ལམ་སྟོར་བའམ་མེད་པར་བྱེད་པས་</a><a data-m="1114259" data-d="4291">ངན་པ་ཡིན་པས་ངན་པ་དྲུག་དང་བྲལ་བའི་སྒྲུབ་པ་ཤིན་ཏུ་གཅེས་སོ། </a><a data-m="1121505" data-d="4349">(146)  །ཐར་ལམ་རང་བཞིན་མ་དྲན་ཆོས་དྲུག་ནི། །ཡུལ་ལ་ཡེངས་པས་མོས་གུས་མ་དྲན་དང༌། ། </a><a data-m="1125854" data-d="4701">མུ་ལྟོ་ཟས་འཚོལ་དཀོན་མཆོག་མ་དྲན་དང༌། །གཤིས་ངན་སྦུབས་ཐུང་དམ་ཚིག་མ་དྲན་དང༌། ། </a><a data-m="1130555" data-d="10034">མིག་འགྲིབས་སྙིང་མེད་སྡུག་བསྔལ་མ་དྲན་དང༌། །རྫས་སྲེད་རྙེད་འཚོལ་དགེ་བ་མ་དྲན་དང༌། ། </a><a data-m="1140589" data-d="4647">ཞེ་སྡང་དུག་སེམས་སེམས་བསྐྱེད་མ་དྲན་དང༌། །དོན་མེད་ཕྱལ་བས་ངན་སོང་མ་དྲན་དང༌། ། </a><a data-m="1145236" data-d="2636">འདི་དྲུག་ལྡན་པས་ཡུན་རིང་འཁྱམས་པ་ཡིན། ། </a><a data-m="1147872" data-d="6235">གསུངས་དུས། དམ་པའི་ཆོས་ཐར་པའི་ལམ་ཚུལ་བཞིན་དུ་སྒྲུབ་པ་དེ་ལ་</a><a data-m="1154107" data-d="4923">ཆོས་ཀྱི་ཡོན་ཏན་མ་དྲན་ན་ཐར་པའི་ལམ་མྱུར་དུ་མི་ཐོབ་པའི་ངན་པ་དྲུག་ཡོད་དེ། </a><a data-m="1159030" data-d="2468">གང་ཡིན་ཟེར་ན། ཡུལ་འདོད་པའི་ཡོན་ཏན་ལྔ་ལ་</a><a data-m="1161498" data-d="5048">སེམས་ཡེངས་སོང་ན་བླ་མ་ལ་ཡིད་ཆེས་ཀྱི་མོས་གུས་འགྲིབ་འགྲོ་བས་མོས་གུས་མ་དྲན་པ་དང༌། </a><a data-m="1166546" data-d="3408">མུ་ལྟོ་བ་ཟས་ག་ན་རག་ན་དེ་ན་འགྲོ་བསྡད་མི་དེ་</a><a data-m="1169954" data-d="3090">དཀོན་མཆོག་གསུམ་གྱི་ཡོན་ཏན་མ་དྲན་པ་དང༌། </a><a data-m="1173044" data-d="5210">མིའི་གཤིས་ངན་པ་དང་སྦུབས་ཐུང་བ་སྟེ་སྣ་ཐུང་བ་དེ་</a><a data-m="1178254" data-d="4647">བླ་མ་དང་མཆེད་གྲོགས་ལ་དམ་ཚིག་བསྲུང་དགོས་མ་དྲན་ཏེ་</a><a data-m="1182901" data-d="4437">ཁོང་ཁྲོ་དང་ཆགས་སྡང་ཕྲག་དོག་ཡོད་པ་དང་ནི། </a><a data-m="1187338" data-d="7467">ད་ལྟ་ཐད་ཀར་གྱི་བསམ་བློ་མ་གཏོགས་སྔ་མ་ཕྱི་མ་ལ་བསམ་བློ་གཏོང་མི་ཤེས་པ་</a><a data-m="1194805" data-d="4698">སྙིང་ཆུང་ཆུང་གི་གང་ཟག་ཐམས་ཅད་ཀྱིས་ཚེ་སྟོད་དང་ཚེ་སྨད་ཀྱི་སྡུག་བསྔལ་མ་དྲན་མཁན་</a><a data-m="1199503" data-d="2330">ཆོས་ལ་བསྐུལ་མ་ནུས་པ་དང༌། </a><a data-m="1211483" data-d="5678">ནོར་རྫས་ཀྱི་སྲེད་པ་ཧ་ཅང་ཆེ་བས་དེའི་དོན་དག་ཁོ་ན་རྙེད་པ་འཚོལ་ཏེ་</a><a data-m="1217161" data-d="3331">བསྡད་པས་རང་གི་ཁ་ཏོན་དང་དགེ་སྦྱོར་ཐམས་ཅད་མ་དྲན་པ་དང༌། </a><a data-m="1220492" data-d="5851">རྒྱུད་ལ་ཞེ་སྡང་དུག་ཧ་ཅང་འབར་བས་གཞན་ཕན་གྱི་བསམ་པ་བཟང་པོ་མ་དྲན་པ་དང༌། </a><a data-m="1226343" data-d="4818">འཇིག་རྟེན་ཚེ་འདིའི་བྱ་བ་ཟ་དགའ་འཐུང་སྤྱོད་ཁོ་ན་ལ་གཡེངས་ཏེ་</a><a data-m="1231161" data-d="2069">ངན་སོང་གི་སྡུག་བསྔལ་མ་དྲན་པ་དང༌། </a><a data-m="1233230" data-d="3775">མ་དྲན་པ་འདི་དྲུག་དང་ལྡན་ན་ཐར་པའི་ལམ་ལས་ཐག་རིང་སྟེ་</a><a data-m="1237005" data-d="1759">ཡུན་རིང་དུ་འཁོར་བ་འཁྱམས་པ་ཡིན། </a><a data-m="1238764" data-d="4762">(147)  གདམས་ངག་རྣམ་དྲུག་བསྐུལ་མ་གདབ་པ་ནི། །དམ་པ་རྣམས་ཀྱི་རྣལ་འབྱོར་ཕ་ནོར་ཡིན། ། </a><a data-m="1243526" data-d="5896">སྒྲུབ་པ་སྙོམ་ལས་ཕྱི་བཤོལ་མི་བཞག་འཚལ། །རྣམ་རྟོག་འཆར་སྒོམ་ཤེས་རབ་བུད་ཤིང་ཡིན། ། </a><a data-m="1249422" data-d="3737">དམིགས་གཏད་སེམས་འཛིན་མཆོག་ཏུ་མི་འཛིན་འཚལ། །སྡུག་བསྔལ་རྐྱེན་ངན་དགེ་བའི་བསྐུལ་མ་ཡིན། ། </a><a data-m="1253159" data-d="4474">མྱ་ངན་སྨྲེ་སྔགས་སྤོང་བློ་མི་བགྱིད་འཚལ། །དུག་ལྔར་སྣང་བ་ཡེ་ཤེས་གསང་ལམ་ཡིན། ། </a><a data-m="1257633" data-d="4836">དགྲ་སྡང་ཚོགས་ལྟས་ལོག་པར་མི་གཟུང་འཚལ། །བར་ཆད་སྣ་ཚོགས་དངོས་གྲུབ་སྔ་ལྟས་ཡིན། ། </a><a data-m="1262469" data-d="4152">འཁུ་འཕྲིག་ངན་རྟོག་ཞེ་སྡང་མི་བགྱིད་འཚལ། །འཁོར་བར་སྣང་བ་རྒྱལ་བའི་ཞིང་ཁམས་ཡིན། ། </a><a data-m="1266621" data-d="2786">འཁྲུལ་སྣང་གཉིས་འཛིན་བདེན་ཞེན་མི་འཆའ་འཚལ། ། </a><a data-m="1272427" data-d="6888">གསུངས་དུས། གདམས་ངག་གི་གནད་རྣམ་པ་དྲུག་དང་ལྡན་ན་</a><a data-m="1279315" data-d="2868">དམ་པའི་ཆོས་ལ་མྱུར་དུ་བསྐུལ་བར་བྱེད་པའི་རྒྱུ་ཡིན། </a><a data-m="1282183" data-d="6337">གང་རེད་ཟེར་ན། སྐྱེས་བུ་དམ་པ་ཐམས་ཅད་ཀྱི་རྣལ་འབྱོར་འདི་ནི་གང་ཡིན་ཟེར་ན། </a><a data-m="1288520" data-d="2942">དབེན་པའི་གནས་སུ་སྒྲུབ་པ་རྩེ་གཅིག་ཏུ་ཡིན་པ་དེ་</a><a data-m="1291462" data-d="5082">རྗེས་སུ་དྲན་པར་བྱེད་དེ། སྒྲུབ་པ་དེ་ལ་སྙོམ་ལས་དང་ལེ་ལོའི་སྒོ་ནས་</a><a data-m="1296544" data-d="4283">ཕྱི་བཤོལ་མི་བཞག་པ་དྲན་པའི་དུས་སྒྲུབ་པ་ལག་ཏུ་ལེན་ཡོད་པ་དང༌། </a><a data-m="1300827" data-d="3294">རྣམ་རྟོག་གི་འཆར་སྒོ་བཀག་བཞག་ན་རིག་པའི་རྩལ་འགགས་པས་ན། </a><a data-m="1304121" data-d="7129">ཞི་གནས་ལུང་མ་བསྟན་གྱི་ངང་དུ་གོལ་འགྲོ་བ་ཡིན་པས་ན། </a><a data-m="1311250" data-d="3236">རྣམ་རྟོག་གི་འཆར་སྒོ་ཐམས་ཅད་རིག་པའི་རྩལ་དུ་སྦྱོང་ན་</a><a data-m="1314486" data-d="2594">ཤེས་རབ་ཀྱི་རྩལ་རྒྱས་པའི་བུད་ཤིང་ལྟ་བུ་ཡིན་པས། </a><a data-m="1317080" data-d="4053">དེ་སེམས་རྩེ་གཅིག་ཏུ་དམིགས་པའི་མཚན་འཛིན་སྲིད་རྩེའི་ཏིང་ངེ་འཛིན་</a><a data-m="1321133" data-d="2251">ལྟ་བུ་ལ་མཆོག་ཏུ་མི་འཛིན་པ་དང༌། </a><a data-m="1323384" data-d="4272">རང་ལ་ན་ཚ་གདོན་བགེགས་དགྲ་སྡང་བ་ལ་སོགས་པ་</a><a data-m="1327656" data-d="4856">ཕྲད་ནས་རྐྱེན་ངན་པ་འབྱུང་ན། དེ་རྐྱེན་ངན་འདི་དམ་པའི་ཆོས་ཀྱི་དགེ་བའི་བསྐུལ་མ་ཡིན་པས་ན། </a><a data-m="1332512" data-d="4408">དེ་འདྲའི་སྡུག་བསྔལ་ཐོག་ཏུ་འབབ་ན་ང་ཆོས་པ་ལ་སྡུག་བསྔལ་བྱུང་བསམ་སྟེ་</a><a data-m="1336920" data-d="3500">མྱ་ངན་དང་སྨྲེ་སྔགས་ཀྱི་སྒོ་ནས་འདི་སྡུག་བསྔལ་འདི་སྤོང་བློ་མི་བྱེད། </a><a data-m="1340420" data-d="2457">སྡུག་བསྔལ་དགེ་བའི་བསྐུལ་མ་རུ་ཤེས་དགོས། </a><a data-m="1342877" data-d="2223">ཉོན་མོངས་པ་དུག་ལྔ་སྣང་བ་འདིའང་</a><a data-m="1345100" data-d="4631">དུག་ལྔའི་རང་བཞིན་ཡེ་ཤེས་ཀྱི་རང་བཞིན་ཡིན་པའི་གསང་ལམ་འདི་ཤེས་ན། </a><a data-m="1349731" data-d="4477">དུག་ལྔ་པོ་འདི་ལ་བརྟེན་ཏེ་ཐར་པའི་ལམ་གྱི་གསོས་འདེབས་སུ་འགྱུར་བ་ཡིན་པས་ན་</a><a data-m="1354208" data-d="5130">དགྲ་ལ་སྡང་སེམས་དང༌། ཚོགས་པ་ལ་ལྟ་བའི་ལོག་པ་མི་གཟུང་བར་འཚལ། </a><a data-m="1359338" data-d="4080">བར་ཆད་སྣ་ཚོགས་པ་བྱས་ནའང་དངོས་གྲུབ་ཐོབ་པའི་སྔ་ལྟས་ཡིན་པས་</a><a data-m="1363418" data-d="5108">བར་ཆད་དེ་ཐམས་ཅད་ལ་འཁུ་འཕྲིག་དང་ངན་རྟོག་བདུད་བར་ཆད་རྩོམ་པ་པོ་</a><a data-m="1368526" data-d="2376">སྡེ་བརྒྱད་མི་མ་ཡིན་ལ་ཞེ་སྡང་མི་བྱ། </a><a data-m="1370902" data-d="5356">བར་ཆད་ལམ་དུ་སློང་ཚུགས་དགོས་པ་ཡིན། </a><a data-m="1376258" data-d="2997">ཁམས་གསུམ་འཁོར་བའི་སྡུག་བསྔལ་སྣང་བ་འདི་དག་ཐམས་ཅད་</a><a data-m="1379255" data-d="4067">གནས་ལུགས་ཚུལ་བཞིན་དུ་རྟོགས་ན་དག་པ་རྒྱལ་བའི་ཞིང་ཁམས་ཡིན་པས་ན། </a><a data-m="1383322" data-d="3150">མ་དག་པའི་འཁྲུལ་སྣང་འདི་གཉིས་འཛིན་གྱི་སྒོ་ནས་</a><a data-m="1386472" data-d="2648">བདེན་པར་ཞེན་པ་མི་འཚལ་བ་གལ་ཆེ་བ་ཡིན། </a><a data-m="1389120" data-d="3914">(148)  བསླད་པ་དྲུག་གིས་ཆོས་ཉིད་གོལ་བ་ནི། །གནས་ལུགས་རྒྱ་ཡན་ཕྱོགས་མེད་ཡིན་པ་ལ། ། </a><a data-m="1393034" data-d="4803">ཞེ་འདོད་བློ་ཡི་རྟོག་པ་བྱུང་བས་བསླད། །ཆོས་ཉིད་སྨྲ་བསམ་བརྗོད་ལས་འདས་པ་ལ། ། </a><a data-m="1397837" data-d="3959">ཡོད་མེད་མཐར་འཛིན་སྒྲོ་སྐུར་བཏབ་པས་བསླད། །སེམས་ཉིད་གཉིས་མེད་སྐྱེ་འགག་མེད་པ་ལ། ། </a><a data-m="1401796" data-d="3881">སྐྱེ་ཤིར་འཛིན་པའི་འདུ་ཤེས་བསྐྱེད་པས་བསླད། །ཡུལ་སྣང་སེམས་ཉིད་སྟོང་པའི་མེ་ལོང་ལ། ། </a><a data-m="1405677" data-d="4350">ཆགས་སྡང་གཉིས་འཛིན་བདེན་ཞེན་ཞུགས་པས་བསླད། །དོན་དམ་སྤྲོས་པའི་མཚན་མས་དབེན་པ་ལ། ། </a><a data-m="1410027" data-d="6584">བདེན་འཛིན་དོན་གྱི་ཐེ་ཚོམ་བྱས་པས་བསླད། །གནས་ལུགས་ཀུན་གཞི་ཕྱོགས་མེད་རྟེན་འབྲེལ་ལ། ། </a><a data-m="1416611" data-d="3294">གཟུང་འཛིན་འཁྲུལ་པའི་བག་ཆགས་འགོས་པས་བསླད། ། </a><a data-m="1422283" data-d="3052">ཅེས་གསུངས་ཏེ། སྐྱོན་དང་ཡོན་ཏན་འདྲེས་ཏེ་</a><a data-m="1425335" data-d="3270">ཡོན་ཏན་གྱི་ཚོགས་ལ་སྐྱོན་གྱིས་བསླད་སོང་ན་དེ་ཡོན་ཏན་</a><a data-m="1428605" data-d="3382">འཇོམས་འགྲོ་རྒྱུ་རེད་དུས་གོལ་ས་རྣམ་པ་དྲུག་ཡོད་དེ། གང་རེད་ཟེར་ན། </a><a data-m="1431987" data-d="6863">གནས་ལུགས་ཀྱི་དོན་རྒྱ་ཆད་དང་ཕྱོགས་རིས་མེད་པ་ནམ་མཁའ་ལྟ་བུ་</a><a data-m="1438850" data-d="2269">སྲིད་ཞི་ཀུན་ལ་ཁྱབ་པའི་བདག་ཉིད་ཡིན་ནའང༌། </a><a data-m="1441119" data-d="4929">དེ་ལ་ཕྱོགས་རིས་དང་གཟུང་འཛིན། སྣང་བ་དང་སྟོང་པ། གསལ་བ་དང་ངན་པ་ལ་སོགས་པ་</a><a data-m="1446048" data-d="2269">ཞེ་འདོད་ཀྱི་བློའི་རྟོག་པས་བསླད་སོང་ན་</a><a data-m="1448317" data-d="2116">གནས་ལུགས་གཟེབ་ཏུ་ཚུད་པ་ཡིན་པས་བསླད། </a><a data-m="1450433" data-d="5826">ཆོས་ཉིད་ཀྱི་གཤིས་ལ་སྨྲ་བསམ་བརྗོད་མེད་སོ་སོ་རང་རིག་པའི་ཡེ་ཤེས་ཀྱི་ངོ་བོ་ཡིན་པ་ལ་</a><a data-m="1456259" data-d="3063">ཡོད་པ་རྟག་པ་དང་མེད་པ་ཆད་པའི་མཐའ་རུ་འཛིན། </a><a data-m="1459322" data-d="6665">ཡོད་པ་སྒྲོ་འདོགས་དང་མེད་པ་སྐུར་བ་བཏབ་པས་བསླད་འགྲོ་ཡིན། </a><a data-m="1465987" data-d="5204">སེམས་ཉིད་ཀྱི་ངོ་བོ་ཐབས་ཤེས་གཉིས་སུ་མེད་པ་སྐྱེ་འགག་གནས་གསུམ་དང་བྲལ་བར་གྱུར་བ་ལ། </a><a data-m="1471191" data-d="4634">གསར་དུ་སྐྱེ་བ་དང་ཕར་འགག་པ་རང་མཚན་འཛིན་པའི་འདུ་ཤེས་བསྐྱེད་པས་བསླད་པ་ཡིན། </a><a data-m="1475825" data-d="2749">ཡུལ་འདོད་ཡོན་དྲུག་གི་སྣང་བ་འདི་དག་ཐམས་ཅད་</a><a data-m="1478574" data-d="3103">སེམས་ཉིད་སྟོང་པའི་མེ་ལོང་གི་ངོས་སུ་ཤར་བ་དེ་ལ། </a><a data-m="1481677" data-d="3444">བཟང་པོ་ལ་ཆགས་པ་དང་ངན་པ་ལ་སྡང་བ་མེད་པའི་</a><a data-m="1485121" data-d="2210">གཉིས་འཛིན་རང་སར་གྲོལ་དགོས་པ་ཡིན་པ་ལ། </a><a data-m="1487331" data-d="3427">དེ་ལྟ་བུ་མ་ཤེས་པས་བཟང་པོ་ལ་ཆགས་ངན་པ་ལ་སྡང་</a><a data-m="1490758" data-d="3747">གཉིས་འཛིན་གྱིས་བདེན་པར་ཞེན་པས་ན་ཡུལ་གྱིས་བསླུ་འགྲོ་བ་ཡིན། </a><a data-m="1494505" data-d="4350">དོན་དམ་ཆོས་ཉིད་ཀྱི་གནས་ལུགས་རྣམ་གྲངས་མ་ཡིན་པ་དེ་ལ། </a><a data-m="1498855" data-d="4363">ཡོད་མེད་སྤྲོས་པའི་མཚན་མ་ཐམས་ཅད་ཀྱིས་དབེན་པ་དེ་ལ། </a><a data-m="1503218" data-d="5501">བདེན་པར་འཛིན་པས་ཡོད་མེད་ཀྱི་མཚན་མར་འཛིན་པའི་དོན་གྱི་ཐེ་ཚོམ་བྱས་པས་བསླད་པ་ཡིན། </a><a data-m="1508719" data-d="5008">ཆོས་ཀྱི་གནས་ལུགས་འཁོར་འདས་ཀུན་གྱི་གཞི་དེ་ལ་ཕྱོགས་རིས་མེད་པ་ཀུན་ལ་ཁྱབ་པ་</a><a data-m="1513727" data-d="2705">སྟོང་དང་རྟེན་འབྱུང་ཟུང་དུ་འཇུག་པའི་བདག་ཉིད་ཡིན་པ་ལ། </a><a data-m="1516432" data-d="4048">གཟུང་འཛིན་འཁྲུལ་པའི་བག་ཆགས་ཀྱིས་ཕྱོགས་རིས་སུ་འབྱམས་པས་བསླད་པར་གྱུར་པ་ཡིན། </a><a data-m="1520480" data-d="4003">(149)  ལོག་པའི་འཚོ་བ་རྣམ་དྲུག་སྤང་བ་ནི། །ཚུལ་འཆོས་བསླུ་བྲིད་རྙེད་པ་ལོག་འཚོ་ཡིན། </a><a data-m="1524483" data-d="5278">ཁ་གསག་མགོ་སྐོར་རྙེད་པ་ལོག་འཚོ་ཡིན། །ཞེན་འདོད་གཞོགས་སློང་བྱེད་པ་ལོག་འཚོ་ཡིན། ། </a><a data-m="1539605" data-d="2769">ཆོས་དཔག་ངན་ཁྲམ་བྱེད་པ་ལོག་འཚོ་ཡིན། ། </a><a data-m="1542374" data-d="7342">ཐོས་བསམ་རྙེད་པ་འཚོལ་བ་ལོག་འཚོ་ཡིན། །ནོར་རྫས་ཐ་མལ་སྤྱོད་པ་ལོག་འཚོ་ཡིན། ། </a><a data-m="1549716" data-d="2061">ཚུལ་བཞིན་བསྒྲུབ་པས་དེ་དག་སྤངས་ན་ལེགས། ། </a><a data-m="1551777" data-d="4950">ཞེས་པ་སྟེ། དམ་པའི་ཆོས་བྱེད་པ་ལ་མཐུན་རྐྱེན་གྱི་འབྱོར་བ་བྱུང་ནའང་</a><a data-m="1556727" data-d="3446">ལོག་པའི་འཚོ་བ་དང་འདྲེས་སོང་ན་ཐར་པའི་ལམ་དང་བར་དུ་གཅོད། </a><a data-m="1560173" data-d="2741">དཀོར་གྱི་གྲིབ་པ་ཆེན་པོ་ཡོད་པ་ཡིན་པས་ན། </a><a data-m="1562914" data-d="5417">སྦྱིན་བདག་གི་མཐོང་ས་དེ་བྱ་བྲལ་ཡིན་མདོག་དང༌། ངེས་འབྱུང་དང་སྐྱོ་ཤས། </a><a data-m="1568331" data-d="3496">ལས་རྒྱུ་འབྲས་ལ་བག་ཡོད་བྱེད་མདོག་མང་པོ་བྱས་ན་</a><a data-m="1571827" data-d="5651">དེ་ཐམས་ཅད་ཀྱིས་ཆོས་པ་ཡང་དག་པ་རེད་བསམ་རྙེད་པ་མང་པོ་སྒྲུབ་ཐུབ་པ་དེ་ལོག་པ་ཡིན། </a><a data-m="1577478" data-d="3783">སྦྱིན་བདག་གིས་ནོར་སྟེར་བ་དེ་ལ་ཁྱེད་ཀྱི་ནོར་དེས་ཕན་པ་ཆེན་པོ་ཐོགས། </a><a data-m="1581261" data-d="2352">ང་ལ་དགོས་པའི་དུས་འདི་ལྟ་བུ་གྱུར་</a><a data-m="1583613" data-d="2611">པད་ལས་མང་པོ་བཤད་ན་མགོ་སྐོར་རྙེད་ནས། </a><a data-m="1586224" data-d="3153">དེ་སླར་ཡང་ལོག་པར་རྙེད་འོང་ན་དེ་ལོག་པའི་འཚོ་བ་ཡིན། </a><a data-m="1589377" data-d="5509">རང་གི་ནོར་འདི་ལྟ་བུ་ཞིག་འཐོབ་ན་བསམ་པའི་ཞེ་ལ་ཡོད་པ་ཡིན་ན། </a><a data-m="1594886" data-d="5097">དེ་ཐབས་ཀྱི་སྒོ་ནས་ང་དེ་འདྲ་ཞིག་ཐབས་ཆག་གི་ཡོད་ཟེར་མང་པོ་ཟུར་གྱིས་བཤད་ནས་</a><a data-m="1599983" data-d="2523">དེ་སྟེར་འོང་ན་དེའང་ལོག་འཚོ་ཡིན། </a><a data-m="1602506" data-d="7729">ཆོས་ལ་ཁ་གཡར་ནས་ཁྲམ་པའི་ལས་ཀ་བྱེད་ན་དེའང་ལོག་འཚོ་ཡིན། </a><a data-m="1610235" data-d="5392">ཐོས་པ་དང་བསམ་པའི་ཡོན་ཏན་ཡོད་ན་དེ་ལ་བརྟེན་ཏེ་ཆོས་གཞན་ལ་བཤད་པའི་སྒོ་ནས་</a><a data-m="1615627" data-d="2768">ལྟོ་གོས་མང་པོ་འཚོལ་བར་བྱེད་པ་དེ་ལོག་འཚོ་ཡིན། </a><a data-m="1618395" data-d="3427">ནོར་དང་རྫས་ཡོད་ན་མཆོད་སྦྱིན་དུ་མི་བྱ་བ་</a><a data-m="1621822" data-d="4705">གསོག་འཇོག་གི་སྒོ་ནས་ཡང་ནས་ཡང་དུ་གསོག་འཇོག་མང་པོ་བྱེད་བསྡད་ན་</a><a data-m="1626527" data-d="3185">དེ་ལོག་འཚོ་ཡིན་པས་ན། ཚུལ་བཞིན་དུ་དམ་པའི་ཆོས་སྒྲུབ་པས་</a><a data-m="1629712" data-d="2999">ལོག་འཚོ་རྣམ་པ་དྲུག་པོ་དེ་དག་སྤང་བར་བྱས་ན་ལེགས། </a><a data-m="1632711" data-d="2816">(150)  ཆོས་སྤྱིའི་གདམས་ངག་རྣམ་དྲུག་བསྟན་པ་ནི། ། </a><a data-m="1635527" data-d="9889">མས་འཛེག་ཀུན་སྤྱོད་གཙང་བ་གདམས་ངག་ཡིན། ། </a><a data-m="1645416" data-d="3863">སེམས་བསྐྱེད་ཚད་མེད་བཞིས་སྦྱངས་གདམས་ངག་ཡིན། །གང་ཡང་ཟུང་འཇུག་ཉམས་ལེན་གདམས་ངག་ཡིན། ། </a><a data-m="1649279" data-d="2460">ས་ལམ་ཟབ་མོའི་གནད་བཙལ་གདམས་ངག་ཡིན། ། </a><a data-m="1651739" data-d="3813">ལྟ་བ་སེམས་ཉིད་མཐའ་གྲོལ་གདམས་ངག་ཡིན། །ཕྱོགས་མེད་ཐོས་བསམ་བྱེད་པ་གདམས་ངག་ཡིན། ། </a><a data-m="1655552" data-d="3557">ཞེས་གསུངས་པ་སྟེ། </a><a data-m="1659109" data-d="6811">དེ་ནས་ཆོས་པ་སྤྱིའི་སྙིང་ནོར་ཐུན་མོང་མ་ཡིན་པ་གདམས་ངག་རྣམ་པ་དྲུག་དང་ལྡན་ན་</a><a data-m="1665920" data-d="3785">ཆོས་རྣམ་པར་དག་པ་ཡིན་ཏེ། ལྟ་བ་མཐོ་དགོས་རྒྱུ་རེད་དེ་</a><a data-m="1669705" data-d="3229">སྤྱོད་པ་དམའ་དགོས་པའི་ཕྱིར་ན་ཉན་ཐོས་ཀྱི་ལུགས་བཞིན་</a><a data-m="1672934" data-d="4434">ལས་རྒྱུ་འབྲས་བག་ཡོད་དང་དྲན་ཤེས་ཀྱིས་རྒྱུད་བསྡམ་པར་བྱེད་དེ། </a><a data-m="1677368" data-d="3354">ཁང་པའི་སྟེང་ལ་འཛེག་ན་སྐས་ཀྱི་མས་ནས་ཡ་འཛེག་དགོས་རེད་དུས། </a><a data-m="1680722" data-d="3123">དེ་ལྟ་བུ་འཛེག་པའི་སྒོ་ནས་ཀུན་སྤྱོད་གཙང་མ་བྱེད་དེ་</a><a data-m="1683845" data-d="3305">ཆང་དང་བུད་མེད་ལ་སོགས་པ་སྤང་བ་གདམས་ངག་ཡིན། </a><a data-m="1687150" data-d="4339">གཞན་ཕན་གྱི་བསམ་པ་བཟང་པོའི་སྒོ་ནས་བདེ་བ་དང་ལྡན་འདོད་ཀྱི་བྱམས་པ། </a><a data-m="1691489" data-d="5488">སྡུག་བསྔལ་དང་འབྲལ་འདོད་ཀྱི་སྙིང་རྗེ། བདེ་བ་དང་མི་བྲལ་བར་འདོད་པའི་དགའ་བ། </a><a data-m="1696977" data-d="4410">ཉེ་རིང་ཆགས་སྡང་མེད་པའི་བཏང་སྙོམས་ཚད་མེད་བཞིས་རྒྱུད་ཡང་ནས་སྦྱངས་</a><a data-m="1701387" data-d="3679">ཐེག་པ་ཆེན་པོའི་ལམ་གྱི་རྩ་བ་ཡིན་པས་ན་དེ་གདམས་ངག་ཡིན། </a><a data-m="1705066" data-d="4217">ཐབས་སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་ཟུང་འཇུག་གི་ངང་དུ་</a><a data-m="1709283" data-d="3792">མཉམ་པར་བཞག་སྟེ་བསྡད་ན་དེ་གདམས་ངག་མཐར་ཐུག་པ་ཡིན། </a><a data-m="1713075" data-d="3280">ས་བཅུ་ལམ་ལྔ་ལ་སོགས་པ་ཟབ་མོའི་གནད་</a><a data-m="1716355" data-d="5324">སེམས་ཉིད་གཅིག་གི་ངང་ནས་ཚང་བ་འདིའི་གནད་འདི་བཙལ་ཤེས་ན་གདམས་ངག་ཡིན། </a><a data-m="1721679" data-d="6371">གནས་ལུགས་ཀྱི་ལྟ་བ་ཞེས་བྱ་བ་འདི་སེམས་ཀྱི་ཆོས་ཉིད་ཡོད་མེད་རྟག་ཆད་ཀྱི་མཐའ་ལས་གྲོལ་བ་དེ་</a><a data-m="1728050" data-d="3905">གདམས་ངག་ཡིན། ཐོས་པ་དང་བསམ་པ་ཕྱོགས་གཅིག་ཏུ་བྱས་ན་</a><a data-m="1731955" data-d="4111">གཡག་ཞར་གྱིས་རྩྭ་ཟོས་པ་ལྟ་བུ་འགྱུར་བས། ཕྱོགས་མེད་ཀྱི་ཐོས་བསམ་བྱས་ནས་</a><a data-m="1736066" data-d="3726">ཁོང་དུ་སྒྲོག་གྲོལ་བར་བྱས་ན་གདམས་ངག་ཡིན། </a><a data-m="1739792" data-d="5968">འབྲས་བུ་སངས་རྒྱས་གོ་འཕང་ཨེ་ཐོབ་བསམ་རྒྱུ་རེ་བ་མང་པོ་མྱུར་དུ་བྱས་ན་</a><a data-m="1745760" data-d="3896">དེ་མ་ཡིན་པ་རེ་ཐག་ཐམས་ཅད་ཆོད་པར་འགྱུར་པའི་གདམས་ངག་དགོས་པ་ཡིན། </a><a data-m="1749656" data-d="4558">(151)  རེ་ཐག་ཆོད་པའི་གདམས་ངག་རྣམ་དྲུག་ནི། །ཁྲེལ་མེད་མི་ལ་སྲུང་སྡོམ་རེ་ཐག་ཆོད། ། </a><a data-m="1754214" data-d="3536">སྙིང་རུས་མེད་ལ་སྒྲུབ་པ་རེ་ཐག་ཆོད། །དད་གུས་མེད་ལ་བྱིན་རླབས་རེ་ཐག་ཆོད། ། </a><a data-m="1757750" data-d="5205">ཤེས་རབ་མེད་ལ་རྟོགས་པ་རེ་ཐག་ཆོད། །སྙོམ་ལས་ཅན་ལ་གྲུབ་རྟགས་རེ་ཐག་ཆོད། ། </a><a data-m="1762955" data-d="2061">བསམ་ངན་མི་ལ་ཕན་སེམས་རེ་ཐག་ཆོད། ། </a><a data-m="1765016" data-d="5934">གསུངས་པ། གོང་མའི་ཡོན་ཏན་ལ་རེ་བ་བྱས་ན་</a><a data-m="1770950" data-d="4954">སྐྱོན་འདི་རྣམས་དང་ལྡན་ན་རེ་བ་འདི་བསྒྲུབ་རྒྱུ་ཡོད་མ་རེད། གང་རེད་ཟེར་ན། </a><a data-m="1775904" data-d="5629">ཁྲེལ་དང་ངོ་ཚ་མེད་པའི་མི་ལ་སོ་བྱང་སྔགས་གསུམ་གྱི་སྡོམ་པ་སྲུང་སྡོམ་གྱི་རེ་བ་བྱེད་རྒྱུ་མེད། </a><a data-m="1781533" data-d="1928">ཁོ་རང་བག་མེད་དུ་སྤྱོད་འགྲོ་བ་ཡིན། </a><a data-m="1783461" data-d="2415">སྙིང་རུས་དང་བརྩོན་འགྲུས་མེད་པའི་གང་ཟག་དེ་ལ་</a><a data-m="1785876" data-d="4201">སྒྲུབ་པ་བྱེད་པའི་རེ་ཐག་བཅད་པ་དེ་བརྩོན་པར་ནུས་མ་ཡིན། </a><a data-m="1790077" data-d="4462">དཀོན་མཆོག་དང་བླ་མ་ལ་ཡིད་ཆེས་ཀྱི་དད་གུས་མེད་པ་དེ་</a><a data-m="1794539" data-d="3100">སེམས་ལ་བྱིན་རླབས་ཨེ་འཇུག་གི་རེ་ཐག་ཆོད་དེ་འཇུག་རྒྱུ་མེད། </a><a data-m="1797639" data-d="2975">ཐོས་བསམ་སྒོམ་གསུམ་གྱི་ཤེས་རབ་ཡང་དག་པ་ཞིག་མེད་ན་</a><a data-m="1800614" data-d="3066">ཆོས་ཀྱི་གནས་ལུགས་རྟོགས་པའི་རེ་ཐག་ཆོད་པ་ཡིན། </a><a data-m="1803680" data-d="3593">མི་ཚེ་ཟ་ཉལ་གཉིས་པོ་རེད་དེ་ཕག་པ་ལྟ་བུ་རེད་སོང་ན་</a><a data-m="1807273" data-d="4157">སྙོམ་ལས་ཅན་ལ་གྲུབ་རྟགས་མྱུར་དུ་གདོན་པའི་རེ་ཐག་ཆོད་པ་ཡིན། </a><a data-m="1811430" data-d="4336">གཞན་ཕན་གྱི་བསམ་པ་བཟང་པོ་མེད་དེ་ཐམས་ཅད་ལ་གནོད་སེམས་ཀྱི་བསམ་པ་ཡོད་ན་</a><a data-m="1815766" data-d="2623">དེ་ལ་ཕན་པ་སེམས་པའི་རེ་ཐག་ཆོད་པ་ཡིན། </a><a data-m="1818389" data-d="3894">(152)  བསླབ་པའི་གོ་རིམ་རྣམ་དྲུག་བསྟན་པ་ནི། །འཇུག་སྒོ་དང་པོ་འབྲི་ཀློག་སྒྲ་ཚད་བསླབ། ། </a><a data-m="1822283" data-d="2257">གཉིས་པར་ཁྲིམས་བསྲུང་སྡེ་སྣོད་ཐོས་བསམ་བྱ། ། </a><a data-m="1824540" data-d="2887">གསུམ་པར་ལམ་འཇུག་བླ་མ་དམ་པ་བསྟེན། ། </a><a data-m="1827427" data-d="3909">བཞི་པར་མཉེས་བྱ་སྙན་བརྒྱུད་དམ་པ་ཉོན། ། </a><a data-m="1831336" data-d="5530">ལྔ་པར་བསྒྲུབ་བྱ་མཐར་ཕྱིན་བརྩོན་འགྲུས་བརྩམ། །དྲུག་པ་གཞན་དོན་སྐྱོ་ངལ་མེད་པར་བྱ། ། </a><a data-m="1836866" data-d="2342">དེ་རྣམས་རྗེས་འཇུག་སྐྱེས་བུ་དམ་པའི་སྲོལ། ། </a><a data-m="1839208" data-d="2858">ཞེས་པ་སྟེ། དམ་པའི་ཆོས་ལ་བསླབ་པ་དེ་ལ་</a><a data-m="1842066" data-d="4407">རིམ་པ་བཞིན་དུ་བྱིས་པ་བཙས་མ་ཐག་པ་དང༌། གཞོན་ནུ་དང༌། དར་ལ་བབ་པ། </a><a data-m="1846473" data-d="4778">རྒན་པ་རྣམས་ཁ་ཟས་ཡང་དེ་ལྟར་དུ་བྱས་པ་མ་གཏོགས་ལུས་ཀྱིས་འཇུ་རྒྱུ་མ་རེད་དུས། </a><a data-m="1851251" data-d="3103">དཔེ་དེ་བཞིན་དུ་ཐེག་པའི་གོ་རིམ་མ་ནོར་བ་ཉམས་ལེན་བྱས་ན་</a><a data-m="1854354" data-d="4590">རང་གི་རྒྱུད་ལ་ཡོན་ཏན་གྱི་སྐྱེད་བྱེད་ཀྱི་རྐྱེན་དུ་འབྱུང་བ་ཡིན་པའི་ཕྱིར་ན། </a><a data-m="1858944" data-d="4490">སངས་རྒྱས་ཀྱི་བསྟན་པ་ལ་འཇུག་པའི་དང་པོ་ཡི་གེ་འབྲི་བ་དང༌། </a><a data-m="1863434" data-d="6466">ཀློག་པ་དང༌། དེ་ལའང་མ་དག་པ་ཐམས་ཅད་བསལ་ཏེ་སྒྲ་དང་ཚད་མའི་རིགས་པ་</a><a data-m="1869900" data-d="1945">གཙོ་བོ་རུ་བསླབ་དགོས་པ་ཡིན། </a><a data-m="1871845" data-d="4836">དེ་ལྟར་ལེགས་པར་བསླབས་ཟིན་པའི་རྗེས་སུ་ཡོན་ཏན་ཐམས་ཅད་ཀྱི་གཞི་རྟེན་</a><a data-m="1876681" data-d="4718">སོ་བྱང་སྔགས་གསུམ་གྱི་ཚུལ་ཁྲིམས་མ་ཉམས་པ་ཚུལ་བཞིན་དུ་</a><a data-m="1881399" data-d="4916">བསྲུང་ཞིང་ཐེག་པ་གསུམ་གྱི་སྡེ་སྣོད་དེ་ལ་ཐོས་པ་དང་བསམ་པས་གཏན་ལ་ཕབ་དགོས་པ་ཡིན། </a><a data-m="1886315" data-d="3424">གསུམ་པ་ཐར་པའི་ལམ་ལ་འཇུག་པར་བྱེད་པ་དེ་ལ་</a><a data-m="1889739" data-d="3876">དེད་དཔོན་བླ་མ་དགེ་བའི་བཤེས་གཉེན་དམ་པ་འདི་ཚུལ་བཞིན་དུ་བསྟེན་དགོས་པ་ཡིན། </a><a data-m="1893615" data-d="3522">བཞི་པ་བླ་མ་དམ་པ་དེ་ལ་རབ་སྒྲུབ་པ། འབྲིང་ལུས་ངག །</a><a data-m="1897137" data-d="2334">ཐ་མ་ཟང་ཟིང་གི་མཆོད་པས་མཉེས་པར་བྱེད། </a><a data-m="1899471" data-d="4688">བླ་མའི་ཐུགས་ལ་བརྣག་པའི་སྙན་བརྒྱུད་ཀྱི་གདམས་པ་འདི་རྩེ་གཅིག་ཏུ་ཉན་དགོས་པ་ཡིན། </a><a data-m="1904159" data-d="3231">ལྔ་པ་བླ་མའི་སྐུ་མདུན་ནས་གདམས་ངག་ཐོབ་ཚར་ནས་</a><a data-m="1907390" data-d="2732">རང་གིས་གདམས་ངག་དེ་ཚུལ་བཞིན་དུ་སྒྲུབ། </a><a data-m="1910122" data-d="3247">སྒྲུབ་པ་དེ་མཐར་མ་ཕྱིན་གྱི་བར་དུ་སྙིང་རུས་ཡལ་བར་མ་དོར་བ་</a><a data-m="1913369" data-d="1460">བརྩོན་འགྲུས་བརྩམ་དགོས་པ་ཡིན། </a><a data-m="1914829" data-d="2891">ཉམས་རྟོགས་རྒྱུད་ལ་སྐྱེས་ཏེ་རང་དོན་བསྒྲུབས་ཚར་ནས། </a><a data-m="1917720" data-d="5546">དྲུག་པ་གཞན་སེམས་ཅན་དོན་དང་བསྟན་པའི་དོན་རྒྱ་ཆེན་པོ་སྐྱོ་ངལ་མེད་པ་བྱས་ན། </a><a data-m="1923266" data-d="4067">དེ་རྣམས་ཀྱི་རྗེས་སུ་འཇུག་ན་སྐྱེས་བུ་དམ་པ་སྔ་རབས་གཤེགས་པ་ཐམས་ཅད་ཀྱི་</a><a data-m="1927333" data-d="1733">རྣམ་ཐར་དང་རྗེས་སུ་མཐུན་པ་ཡིན། </a><a data-m="1929066" data-d="4650">(153)  སྐལ་བཟང་སློབ་མ་སྐྱོང་བའི་ཆོས་དྲུག་ནི། །དད་ཅན་གང་མོས་རྗེས་སུ་འཛིན་ཤེས་དང༌། ། </a><a data-m="1933716" data-d="4506">བརྩོན་འགྲུས་བྱ་བྱེད་མི་གཞུག་ལམ་དགོད་ཤེས། །ཐོས་བསམ་ཚིག་འབྱམས་མི་གཞུག་སྒྲུབ་ལ་འཛུད། ། </a><a data-m="1938222" data-d="4078">རྙེད་འཚོལ་ཡོན་ཏན་མི་སློབ་དགེ་སྦྱོར་འཛུད། །གསོག་བྲུན་ནོར་སོག་མི་སློབ་ཆོག་ཤེས་བསླབ། ། </a><a data-m="1942300" data-d="5005">ཚེ་འདིའི་གྲོས་འདུན་མི་སྦྱོར་ཆོས་མགོ་འདོན། །དེ་དག་ཐབས་མཁས་བཤེས་གཉེན་བཟང་པོའི་ལུགས། ། </a><a data-m="1947305" data-d="4634">ཞེས་པ་སྟེ། སྐལ་བཟང་གི་སློབ་མ་དམ་པའི་ཆོས་ཀྱི་སྣོད་དུ་གྱུར་པ་དེ་ལ་</a><a data-m="1951939" data-d="3494">བླ་མ་དགེ་བའི་བཤེས་གཉེན་གྱིས་སྐྱོང་ཚུལ་རྣམ་པ་དྲུག་ཡོད་དེ། </a><a data-m="1955433" data-d="6917">གང་རེད་ཟེར་ན། བླ་མ་སངས་རྒྱས་དངོས་མཐོང་དང་གདམས་ངག་ལ་ཡིད་ཆེས་ཀྱི་དད་པ་ཡོད་པའི་གང་ཟག་དེ་ལ། </a><a data-m="1962350" data-d="6357">ཐེག་པ་རྣམ་པ་གསུམ་གྱི་ཆོས་གང་ལ་མོས་པ་ཡོད་པ་དེས་</a><a data-m="1968707" data-d="5547">རྗེས་སུ་འཛིན་ཏེ་དེའི་གདམས་ངག་འདི་ཚུལ་བཞིན་དུ་བསླབ་དགོས་པ་ཡིན། </a><a data-m="1974254" data-d="4227">དེ་བརྩོན་འགྲུས་དང་ལྡན་པའི་གང་ཟག་ཡིན་ན་དེ་ལ་འཇིག་རྟེན་གྱི་བྱ་བ་དང༌། </a><a data-m="1978481" data-d="4230">བཟོ་ལ་སོགས་པ་བྱེད་དུ་མི་བཅུག་པ་ཁོ་རང་ཐར་པའི་ལམ་དེ་ལ་</a><a data-m="1982711" data-d="4311">རྩེ་གཅིག་ཏུ་འཇུག་པར་བྱས་ན་དེ་ནས་ལམ་རྟགས་ཀྱི་ཡོན་ཏན་སྐྱེ་འོང་དུས་དེ་དགོས་པ་ཡིན། </a><a data-m="1987022" data-d="3277">ཐོས་པ་དང་བསམ་པ་ཕྱོགས་མེད་དུ་ཤེས་པའི་གང་ཟག་རེད་ན་</a><a data-m="1990299" data-d="5167">ཁའི་ཚིག་ཙམ་དུ་མི་བྱུང་བ། ཐོས་བསམ་གྱི་དོན་དེ་རང་གི་སེམས་རྒྱུད་ལ་སྦྱོར་ཏེ་</a><a data-m="1995466" data-d="2826">སྒྲུབ་པ་ལ་རྩེ་གཅིག་ཏུ་བསྐུལ་བར་བྱེད་དགོས་པ་ཡིན། </a><a data-m="1998292" data-d="5197">ཡོན་ཏན་ཡོད་པ་དེ་དག་གིས་འཇིག་རྟེན་གྱི་རྙེད་པ་མི་འཚོལ་བ་དང༌། </a><a data-m="2003489" data-d="4061">ལམ་གང་ལ་སྤངས་རྟོགས་ཀྱི་ཡོན་ཏན་སློབ་པར་འགྱུར་པ་དེ་ལ། </a><a data-m="2007550" data-d="3060">དགེ་སྦྱོར་རྩེ་གཅིག་ཏུ་བརྩོན་པར་བྱེད་དགོས་པ་ཡིན། </a><a data-m="2010610" data-d="4739">གསོག་བྲུན་གྱིས་ནོར་ཡུན་རིང་པོ་མི་གསོག་པ་ཆོག་ཤེས་ཀྱི་སྒོ་ནས་</a><a data-m="2015349" data-d="5368">འདོད་ཆུང་ཆོག་ཤེས་བྱེད་དེ། ཟས་ལྟོ་འགྲངས་དང་གོས་ལྷགས་སྐྱོབ་ཙམ་གྱིས་ཆོག་པར་བྱེད་པ་ཡིན། </a><a data-m="2020717" data-d="5057">འཇིག་རྟེན་ཚེ་འདིའི་དགྲ་འདུལ་གཉེན་སྐྱོང་ནོར་ལོངས་སྤྱོད་བསགས་པ་ལ་སོགས་པ་</a><a data-m="2025774" data-d="6253">གྲོས་འདུན་མི་བྱེད་པ། དམ་པའི་ཆོས་ཁོ་ན་སྤྱོད་པས་</a><a data-m="2032027" data-d="2792">རང་གི་མགོ་འཐོན་པ་ཞིག་དགོས་པ་ཡིན་པས། </a><a data-m="2034819" data-d="4847">དེ་དག་ཚུལ་བཞིན་དུ་སྤྱོད་ན་ཐབས་ལ་མཁས་པའི་དགེ་བའི་བཤེས་གཉེན་བཟང་པོས་</a><a data-m="2039666" data-d="4852">གདུལ་བྱ་སློབ་མ་རྗེས་སུ་སྐྱོང་བར་བྱེད་པའི་ལུགས་ཡིན། </a><a data-m="2044518" data-d="4067">(154)  དྲན་པའི་བྱ་ར་བཏང་བའི་ཆོས་དྲུག་ནི། །ཚེ་འདིར་ཤོར་རམ་དྲན་པའི་བྱ་ར་བཏང༌། ། </a><a data-m="2048585" data-d="3924">ལེ་ལོས་གཡེངས་སམ་དྲན་པའི་བྱ་ར་བཏང༌། །གོལ་སྒྲིབ་བྱུང་ངམ་དྲན་པའི་བྱ་ར་བཏང༌། ། </a><a data-m="2052509" data-d="4190">འཁྲུལ་རྟོག་ཤོར་རམ་དྲན་པའི་བྱ་ར་བཏང༌། །འཆལ་གཏམ་ཤོར་རམ་དྲན་པའི་བྱ་ར་བཏང༌། ། </a><a data-m="2056699" data-d="1899">ཐ་མལ་ལུས་སམ་དྲན་པའི་བྱ་ར་བཏང༌། ། </a><a data-m="2061893" data-d="4739">གསུངས་དུས། རང་གི་སེམས་དེ་ལ་དྲན་པ་དང་ཤེས་བཞིན་གཉིས་ཀྱིས་སོ་པ་བཞག་སྟེ་</a><a data-m="2066632" data-d="3964">རྟག་ཏུ་དམ་པའི་ཆོས་ལ་བཙུད་པར་བྱེད་པའི་བྱ་ར་གཏང་དགོས་རྒྱུ་རེད། </a><a data-m="2070596" data-d="3916">གང་རེད་ཟེར་ན། རང་གི་སེམས་འདིས་ཚེ་འདིའི་རྙེད་པ་བཀུར་སྟི་</a><a data-m="2074512" data-d="3022">ནོར་དང་ལོངས་སྤྱོད་ལ་སོགས་པ་དྲན་གྱི་འདུག་གམ་མི་འདུག །</a><a data-m="2077534" data-d="5019">དྲན་གྱི་འདུག་ན་དེ་ལ་ཆོག་ཤེས་ཀྱི་གཉེན་པོ་བསྟེན་ཏེ་བྱ་ར་གཏང་དགོས་པ་ཡིན། </a><a data-m="2082553" data-d="5380">ཟས་གོས་ལ་སོགས་པ་དང་འཇིག་རྟེན་བྱ་བ་ལེ་ལོས་གཡེངས་སོང་བ་ཡིན་ན་</a><a data-m="2087933" data-d="5565">འཆི་བ་མི་རྟག་པ་རྗེས་སུ་དྲན། དམ་པའི་ཆོས་ལ་ཡར་སྦྱོར་བའི་དྲན་པའི་བྱ་ར་གཏང་དགོས་པ་ཡིན། </a><a data-m="2093498" data-d="5002">ཉམས་དང་རྟོགས་པ་རྒྱུད་ལ་སྐྱེ་བའི་ཚེ་ན་གོལ་ས་དང་སྒྲིབ་པ་ཨེ་བྱུང་ལྟ་སྟེ་</a><a data-m="2098500" data-d="2736">གེགས་སེལ་དང་བོགས་འདོན་གྱི་གདམས་ངག་བསྟེན་ཏེ་</a><a data-m="2101236" data-d="2026">དྲན་པའི་བྱ་ར་གཏང་དགོས་པ་ཡིན། </a><a data-m="2104855" data-d="3013">ཆགས་སྡང་གི་འཁྲུལ་པའི་རྣམ་པར་རྟོག་པ་མང་པོ་འབྱུང་ན་</a><a data-m="2107868" data-d="2392">དེའི་དབང་གིས་ཁམས་གསུམ་འཁོར་བ་འཆིང་བ་ཡིན་པས། </a><a data-m="2110260" data-d="3084">ཆགས་སྡང་གི་གཉེན་པོ་བསྟེན་ཏེ་དྲན་པའི་བྱ་ར་བཏང༌། </a><a data-m="2113344" data-d="3345">ངག་འཁྱལ་མང་པོས་མི་ཚེ་སྟོང་ཟད་དུ་སོང་ན་</a><a data-m="2116689" data-d="3755">དེས་ཚེ་འཕྲོ་བརླག་ཏུ་འགྲོ་བ་ཡིན་པའི་ཕྱིར་ན། </a><a data-m="2120444" data-d="3612">རྟག་ཏུ་སྨྲ་བ་བཅད་པ་དང༌། ཆགས་སྡང་གི་གཏམ་མང་པོ་མི་སྨྲ་བ་</a><a data-m="2124056" data-d="2127">དྲན་པའི་བྱ་ར་གཏང་དགོས་པ་ཡིན། </a><a data-m="2126183" data-d="4711">དུས་རྟག་ཏུ་ལུས་ངག་གིས་དམ་པའི་ཆོས་ལ་ཚུལ་བཞིན་དུ་མི་བརྩོན་པ་</a><a data-m="2130894" data-d="2867">ཐ་མལ་དུ་ལུས་བསྡད་ཡོད་དུས་དྲན་པའི་བྱ་ར་བཏང་ནས། </a><a data-m="2133761" data-d="4750">དེ་དྲན་པའི་བྱ་རས་རྩིས་ཟིན་པ་དང་མཉམ་དུ་སྐྱོན་དེ་དག་གི་དབང་དུ་མ་བཏང་ན་</a><a data-m="2138511" data-d="2800">ཐར་པའི་ལམ་མྱུར་དུ་འཐོབ་པར་འགྱུར་བ་ཡིན། </a><a data-m="2141311" data-d="3686">(155)  ཆོས་མཛད་རྣམ་ཀྱི་བྱ་བ་རྣམ་དྲུག་ནི། །ཚེ་ལ་ལོང་མེད་མྱུར་དུ་འགྲོ་རྩིས་བྱ། ། </a><a data-m="2144997" data-d="4076">ལས་འབྲས་ཆེ་ཕྲ་དགེ་སྡིག་བླང་དོར་བྱ། །གཞན་དོན་འགྲུབ་དཀའ་རང་དོན་མ་ཤོར་བྱ། ། </a><a data-m="2149073" data-d="5921">ཤེས་བྱ་ཐུག་མེད་ཚིག་འབྱམས་མ་ཤོར་བྱ། །མི་ཤེས་བླུན་སྒོམ་རྨོངས་པར་མ་ཤོར་བྱ། ། </a><a data-m="2154994" data-d="3078">མཁས་བཙུན་བཟང་འདོད་ང་རྒྱལ་མ་སོང་བྱ། ། </a><a data-m="2158072" data-d="6237">གསུངས་དུས། དམ་པའི་ཆོས་ཚུལ་བཞིན་དུ་མཛད་པའི་གང་ཟག་རྣམས་ཀྱིས་</a><a data-m="2164309" data-d="2738">དུས་རྟག་ཏུ་བྱ་དགོས་པའི་ཆོས་རྣམ་པ་དྲུག་ཡོད་དེ། </a><a data-m="2167047" data-d="4755">མི་ཚེ་དེ་དག་ལ་ནམ་འཆི་ཆ་མེད། འཆི་རྐྱེན་ངེས་མེད་དུ་ཡིན་པས་ན་</a><a data-m="2171802" data-d="1950">མྱུར་དུ་འཆི་བ་སླེབས་ཀྱི་རེད་བསམ། </a><a data-m="2173752" data-d="4597">ཐར་པའི་ལམ་ལ་འགྲོ་བའི་ལམ་དེ་ལ་རྩེ་གཅིག་ཏུ་བརྩོན་པར་བྱ་དགོས་པ་ཡིན། </a><a data-m="2178349" data-d="3145">ལས་འབྲས་འདི་ཉིད་གཏན་ནས་བསླུ་བ་མེད་པས་ན་</a><a data-m="2181494" data-d="1808">རྟོགས་པ་ནམ་མཁའ་དང་མཉམ་ནའང་</a><a data-m="2183302" data-d="3220">རྒྱུ་འབྲས་ཀྱི་འབྲས་བུ་བསམ་གྱིས་མི་ཁྱབ་པ་བསླུ་བ་མེད་པ་ཡིན། </a><a data-m="2186522" data-d="3835">དགེ་བ་བླང་སྡིག་པ་དོར་ཏེ་ཚུལ་བཞིན་དུ་བྱ་བ་ཡིན། </a><a data-m="2190357" data-d="4426">ཐོག་མ་ཉིད་དུ་སོ་སོ་སྐྱེ་བོས་གཞན་དོན་རྒྱ་ཆེན་པོ་འགྲུབ་པར་དཀའ་བས་</a><a data-m="2194783" data-d="2590">ཐོག་མར་རང་གི་སེམས་འདུལ་བ་ལ་ནན་ཏན་བྱེད་དེ་</a><a data-m="2197373" data-d="3182">རང་གི་དོན་མདོ་མ་ཤོར་བ་བྱེད་དགོས་པ་ཡིན། </a><a data-m="2200555" data-d="2656">ཆོས་བསླབ་དགོས་པའི་གནས་སུ་ཤེས་བྱ་དེ་ལ། </a><a data-m="2203211" data-d="3616">ཤེས་བྱ་ནམ་མཁའི་གཟའ་སྐར་འདྲ། །བསླབ་དགོས་གནས་ལ་ཟད་པ་མེད། ། </a><a data-m="2206827" data-d="3406">ད་རེས་ཆོས་སྐུ་སྙིང་པོའི་དོན། །འགྱུར་མེད་བཙན་ས་བཟུང་ན་ལེགས། ། </a><a data-m="2210233" data-d="2500">ཞེས་པ་དེ་རེད་དུས་ཚིག་གི་རྗེས་སུ་མི་འབྲང་བ་</a><a data-m="2212733" data-d="2989">རང་གི་ཉམས་སུ་ལེན་རྒྱུའི་གནད་དོན་དེ་ཚུལ་བཞིན་</a><a data-m="2215722" data-d="2272">རྒྱུད་ལ་ཡོད་པར་བྱ་དགོས་པ་ཡིན། </a><a data-m="2217994" data-d="5062">གདམས་ངག་ཟབ་མོའི་གནད་གང་ཡང་མི་ཤེས་པས་བླུན་སྒོམ་བྱས་ན་</a><a data-m="2223056" data-d="3726">མུན་ནག་ནང་ནས་མདའ་འཕང་ན་འབེན་ལ་འཕོག་སྲིད་རྒྱུ་མ་རེད་དུས། </a><a data-m="2226782" data-d="3714">བླུན་པོའི་སྒོམ་པ་དེ་དང་འདྲ་བ་ཡིན་པས་བླུན་སྒོམ་མ་ཤོར་བར་བྱ། </a><a data-m="2230496" data-d="5773">མཁས་པ་དང་བཙུན་པ་སངས་རྒྱས་ཀྱི་བསྟན་པ་ལ་བྱ་བ་བྱས་པའི་མཛད་པ་བཟང་པོ་ཡོད་ན། </a><a data-m="2236269" data-d="8994">ང་དེ་ལྟ་བུ་དང་ལྡན་ནོ་སྙམ་སྟེ་</a><a data-m="2247266" data-d="2865">ང་རྒྱལ་གྱི་དབང་དུ་ཕྱིན་སོང་ན་</a><a data-m="2250131" data-d="3758">ཡོན་ཏན་གོང་འཕེལ་དུ་སྒྲུབ་པ་མེད་པས་དེ་ལྟར་བརྩོན་དགོས་པ་ཡིན། </a><a data-m="2253889" data-d="4250">(156)  སྒྲུབ་འདོད་ལེགས་པར་བསམ་པའི་ཆོས་དྲུག་ནི། །ཚེ་འདི་མ་བྲལ་ཕ་ཡུལ་བློས་མི་ཐོངས། ། </a><a data-m="2258139" data-d="3824">འདོད་ཞེན་མ་ལོག་དབེན་པར་སྡོད་མི་ཚུགས། །གྲུབ་མཐའ་མ་གྲོལ་རང་རྒྱུད་ཆོས་ཀྱིས་འཆིང༌། ། </a><a data-m="2261963" data-d="5407">བསམ་གཏན་མ་སྐྱེས་སྟན་ལ་འདུག་མི་ཚུགས། །གཉེན་པོ་བྲལ་བས་རྣམ་གཡེང་རྐྱེན་མི་ཐུབ། ། </a><a data-m="2267370" data-d="3996">བརྟུལ་ཞུགས་མཆོག་འཛིན་གཉེན་པོ་དུག་ཏུ་འགྲོ། །དེ་བས་འདི་དག་ལེགས་པར་བསམ་པ་གཅེས། ། </a><a data-m="2271366" data-d="6089">ཞེས་པ་སྟེ། དམ་པའི་ཆོས་ཚུལ་བཞིན་དུ་བསྒྲུབ་པར་འགྱུར་པ་དེ་ལ་</a><a data-m="2277455" data-d="2908">ལེགས་པའི་ཡོན་ཏན་དྲུག་ཡོད་དགོས་པས། གང་རེད་ཟེར་ན། </a><a data-m="2280363" data-d="3365">ཚེ་འདིའི་ཆགས་སྡང་རྨོངས་གསུམ་དང་མ་བྲལ་ན་</a><a data-m="2283728" data-d="5077">ཕ་ཡུལ་སྤོང་བའི་བློ་བྱས་ནའང་ཆགས་སྡང་སེམས་ལ་ཡོད་ན་ཕན་རྒྱུ་མེད་པ་དང༌། </a><a data-m="2288805" data-d="4571">ཉེ་རིང་དང་གཉེན་ལ་སོགས་པ་དང༌། ཁྱིམ་མཚེས་གྲོགས་པོ་ཐམས་ཅད་</a><a data-m="2293376" data-d="6340">བློས་མི་གཏོང་བ་ཞེན་ཆགས་བྱས་པ་འཇིག་རྟེན་འཁོར་བའི་བྱ་བ་འཇིག་རྟེན་ཆོས་བརྒྱད་ལས་ཞེན་པ་མ་ལོག་ན་</a><a data-m="2299716" data-d="4534">རི་ཁྲོད་དབེན་པའི་གནས་སུ་སྡོད་དགོས་ནའང་སྤྲེའུ་དང་འདྲ་སྟེ་སྡོད་མི་ཚུགས་པ། </a><a data-m="2304250" data-d="3001">གྲུབ་མཐའ་ཐམས་ཅད་སླུ་བྱེད་ཅན་འཆིང་བ་ཡིན་པས་</a><a data-m="2307251" data-d="3313">དེ་ཆོས་ཉིད་ཀྱི་ངང་དུ་གྲོལ་མ་ཐུབ་ན་</a><a data-m="2310564" data-d="5925">རང་གི་ཆོས་ལུགས་གྲུབ་མཐའ་དེ་ལ་བཟང་པོ་དང༌། གཞན་གྱི་གྲུབ་མཐའ་ལ་སྐྱོན་འདེབས་པར་བྱེད་པས་</a><a data-m="2316489" data-d="5278">རང་རྒྱུད་ཆོས་ཀྱིས་ཕར་ལས་ངན་ཆོས་སྤོང་བསགས་ཏེ་སྟེ་འཆིང་འགྲོ་བ་མ་གཏོགས་མེད། </a><a data-m="2321767" data-d="4759">ཞི་གནས་དང་ལྷག་མཐོང་གི་བསམ་གཏན་ཡང་དག་པ་རྒྱུད་ལ་མ་སྐྱེས་ན་</a><a data-m="2326526" data-d="2575">སྟན་གྱི་སྟེང་དུ་མཉམ་པར་བཞག་དགོས་ནའང་</a><a data-m="2329101" data-d="2634">ཡུན་རིང་པོ་རུ་མཉམ་པར་བཞག་མི་ཚུགས་པ་ཡིན། </a><a data-m="2331735" data-d="6891">རང་གི་རྒྱུད་ལ་རྣམ་གཡེང་དང་འདུ་འཛིའི་གཉེན་པོ་ངེས་འབྱུང་དང་སྐྱོ་ཤས་མེད་ན། </a><a data-m="2338626" data-d="4134">དོན་མེད་ས་མཐའ་ལ་སྐོར་བསྡད་ནའང་རྣམ་གཡེང་དབང་གིས་</a><a data-m="2342760" data-d="2240">རྐྱེན་ལ་འགྱུར་ཏེ་མི་ཐུབ་པ་ཡིན། </a><a data-m="2345000" data-d="4233">གསང་སྔགས་སྤྱོད་པ་སྤྱད་པའི་གང་ཟག་ཡིན་ན་ང་གྲུབ་ཐོབ་ཡིན། </a><a data-m="2349233" data-d="4395">གསང་སྔགས་ཀྱི་སྤྱོད་པས་ཉོན་མོངས་པ་གང་གིས་འགོས་པ་མེད་བསམ་མཆོག་ཏུ་འགྲོ་ན། </a><a data-m="2353628" data-d="4884">དཔེར་ན་དུག་ཟོས་བཞག་ན་དུག་གིས་སླར་ཡང་</a><a data-m="2358512" data-d="4867">འཆི་རྫས་བྱེད་རྒྱུ་རེད་དེ། དཔེ་དེ་ལྟ་བུ་རང་གི་སྤྱོད་པས་ཐར་པའི་ལམ་དང་</a><a data-m="2363379" data-d="3390">རྒྱབ་འགལ་བར་བྱེད་པ་ཡིན་པས། དེ་བས་འདི་དག་སྐྱེའི་འདུག་གམ་མི་འདུག་</a><a data-m="2366769" data-d="3281">ལེགས་པར་བསམ་སྟེ་ཡོད་ན་སྐྱོན་སྤང་བར་བྱ་བ་ཡིན། </a><a data-m="2370050" data-d="7405">(157)  ཕྱི་ནང་རྟགས་དྲུག་ལེགས་པར་བསྟན་པ་ནི། །དཔྱོད་ལྡན་མི་དཔེས་གང་བརྩམས་མཐར་ཕྱིན་དང༌། ། </a><a data-m="2377455" data-d="5450">རྟོགས་ལྡན་མི་དཔེས་གཏམ་ལ་བསྐྱར་ཐུབ་དང༌། །གོ་རིག་ལྡན་པས་གང་ཡང་ཤེས་པ་དང༌། ། </a><a data-m="2382905" data-d="3992">ངེས་ཤེས་སྐྱེས་ཏེ་དཀའ་སྤྱད་ནུས་པ་དང༌། །ཆོས་དང་འདྲེས་ཏེ་རང་རྒྱུད་དུལ་བ་དང༌། ། </a><a data-m="2386897" data-d="4775">ཤེས་རབ་ཅན་དེ་ཐོས་པས་མི་ངོམས་དང༌། །ནང་གི་རྟགས་ཀྱིས་ཕྱི་རོལ་ཤར་བ་ཡིན། ། </a><a data-m="2391672" data-d="4099">གསུངས། རང་གི་ལུས་ངག་ཡིད་གསུམ་ལ་</a><a data-m="2395771" data-d="4651">དུས་རྟག་ཏུ་ཤེས་བཞིན་གྱི་སྒོ་ནས་ཡང་ནས་ཡང་དུ་ཤེས་པར་བྱས་ན། </a><a data-m="2400422" data-d="6572">དེ་ཤེས་པ་དེ་ལ་བརྟེན་ཏེ་ཕྱིའི་སྤྱོད་པ་དང་ནང་གི་སྤྱོད་པ་ཆ་མཚུངས་པ་ལེགས་པ་ཡིན་པའི་ཕྱིར་ན། </a><a data-m="2406994" data-d="3900">གང་རེད་ཟེར་ན། རང་གི་ལུས་ངག་ཡིད་གསུམ་གྱིས་བྱ་བ་གང་བྱེད་ན། </a><a data-m="2410894" data-d="3896">དེ་ལ་བསམ་བློ་ལེགས་པར་བཏང་སྟེ་བྱ་བ་དེ་བརྩམས་ཟིན་ནས་བཟུང་སྟེ་</a><a data-m="2414790" data-d="4049">མཐར་ཕྱིན་པ་ཞིག་དགོས་རྒྱུ་རེད་དུས་མཐར་ཕྱིན་པ་བྱེད་པ། </a><a data-m="2418839" data-d="8806">རྟོགས་ལྡན་མི་དཔེས་ཡང་ནས་ཡང་དུ་གདམས་ངག་ཐོས་བསམ་སྒོམ་གསུམ་གྱིས་</a><a data-m="2427645" data-d="6579">བསྐྱར་ཐུབ་ན་གདམས་ངག་གི་གནད་ཐམས་ཅད་ཤེས་པས་སྔ་ཕྱི་འགལ་བ་མེད་པས་གཏམས་ལ་བསྐྱར་ཐུབ་པ་དང༌། གོ་རིག་ལྡན་པས་</a><a data-m="2434224" data-d="4601">ཐམས་ཅད་ཤེས་པར་བྱས་ནས་མདོ་སྔགས་ཀྱི་དོན་གང་ཡང་ཤེས་པ་དང༌། </a><a data-m="2438825" data-d="5809">རང་གི་ལྟ་སྒོམ་སྤྱོད་གསུམ་ལ་ངེས་ཤེས་ཡག་པོ་ཡོད་ན་དཀའ་སྤྱད་སྙིང་རུས་བརྩོན་འགྲུས་སྒོ་ནས་</a><a data-m="2444634" data-d="4197">ལུས་ལ་ན་ཚ་སེམས་ལ་སྡུག་བསྔལ་འབྱུང་ནའང་བཟོད་ཐུབ་པ་བྱེད་པ། </a><a data-m="2448831" data-d="3387">ཆོས་དང་རང་རྒྱུད་འདྲེས་ཡོད་མེད་བརྟག་པ་བྱེད་པ་དེ་ལ་</a><a data-m="2452218" data-d="5755">རང་རྒྱུད་དུས་རྟག་ཏུ་ཉོན་མོངས་མེད་པ་དང༌། ཆོས་ལ་སྦྱོར་ཐུབ་པའི་དྲན་ཤེས་བག་ཡོད་ལྡན་པའི་</a><a data-m="2457973" data-d="5482">དུལ་བ་ཡིན་པ་དང༌། ཤེས་རབ་ཅན་གྱི་གང་ཟག་ཡིན་ན་ག་ཚོད་ཐོས་པ་རྒྱ་ཆེན་པོ་ཡོད་ནའང་</a><a data-m="2463455" data-d="4228">མཐའི་རྒྱ་མཚོ་ཆེན་པོ་ལ་ཆུས་ངོམས་པ་མེད་པ་ལྟར་དུ་མི་ངོམས་པ། </a><a data-m="2467683" data-d="4811">དེ་ནང་ལ་ཡོན་ཏན་ཡོད་པའི་རྟགས་དེ་ཕྱི་རོལ་དུ་ཤར་དུས། རྟགས་སྤྱོད་པས་བསྟན་ཞེས་བྱ་བ་ཡིན། </a><a data-m="2472494" data-d="4123">(158)  གཟུང་འཛིན་མདུད་པ་དགྲོལ་བའི་ཆོས་དྲུག་ནི། །ཆགས་སྡང་སྐྱེས་དུས་སེམས་ལས་བལྟས་ཏེ་དགྲོལ། ། </a><a data-m="2476617" data-d="4327">དུག་ལྔ་སྐྱེས་དུས་རང་ངོ་བལྟས་ཏེ་དགྲོལ། །ཟུག་རྔུ་བྱུང་དུས་བདེ་ཆེན་བསྒོམས་ཏེ་དགྲོལ། ། </a><a data-m="2480944" data-d="4512">རྣམ་རྟོག་འཐོར་དུས་རང་བཞིན་བཅད་དེ་དགྲོལ། །ངལ་དུབ་སྐྱེས་དུས་ལྷོད་དེ་གློད་དེ་དགྲོལ། ། </a><a data-m="2485456" data-d="7584">འཐིབས་ཤིང་ལྟེང་ཚེ་གསལ་དག་ངར་བཅས་དགྲོལ། ། </a><a data-m="2496639" data-d="4261">གསུངས་དུས། རང་གི་རྒྱུད་ལ་གཟུང་འཛིན་གྱི་མདུད་པ་འདི་གཉེན་པོས་བཀྲོལ་ཐུབ་ཡོད་མེད་</a><a data-m="2500900" data-d="3366">ཚད་ལྟ་བའི་རྣམ་པ་ཆོས་དྲུག་ཡིན། གང་རེད་ཟེར་ན། </a><a data-m="2504266" data-d="3579">རང་ཕྱོགས་ལ་ཆགས་གཞན་ཕྱོགས་ལ་སྡང་བའི་རྟོག་པ་མང་པོ་སྐྱེས་དུས་</a><a data-m="2507845" data-d="3922">རང་གི་སེམས་འདི་ཆགས་སྡང་གི་དབང་དུ་འགྲོ་ཨེ་འདུག་མིན་འདུག་བལྟས་ཏེ་</a><a data-m="2511767" data-d="4199">སེམས་དྲན་ཤེས་བག་ཡོད་ཅིག་བྱེད་དང༌། ཆགས་སྡང་གི་མདུད་པ་དགྲོལ་རུང་བ་ཡིན། </a><a data-m="2515966" data-d="4924">ཉོན་མོངས་པ་དུག་ལྔ་སྐྱེ་ན་དུག་ལྔའི་ངོ་བོ་དེ་སྐྱེ་འགག་གནས་གསུམ་དང་བྲལ་བའི་</a><a data-m="2520890" data-d="3854">ཆོས་ཉིད་ཀྱི་རང་ངོ་ལ་བལྟས་ན་དུག་ལྔ་ཡེ་ཤེས་ཀྱི་ངོ་བོ་</a><a data-m="2524744" data-d="4284">རང་བཞིན་རྫོགས་པ་ཆེན་པོའི་གྲོལ་ལུགས་ཀྱི་གདམས་ངག་དང་ལྡན་པ་ཡིན། </a><a data-m="2529028" data-d="2300">ན་ཚ་ལ་སོགས་པའི་ཟུག་རྔུ་འབྱུང་ན་</a><a data-m="2531328" data-d="3500">དེ་ཐམས་ཅད་བདེ་བ་ཆེན་པོའི་ཡེ་ཤེས་ཀྱི་རོལ་བ་བསྒོམ་ན་</a><a data-m="2534828" data-d="4615">དེ་ཟུག་རྔུ་འདི་དགྲོལ་བ། རྣམ་རྟོག་མང་པོ་རང་བཞིན་སེམས་ལ་ཤར་འོང་ན་</a><a data-m="2539443" data-d="5368">རྣམ་རྟོག་གི་རང་བཞིན་ཆོས་ཉིད་སྟོང་པ་ཉིད་ཡིན་པ་དེ་ཐག་བཅད་དེ་དགྲོལ་དགོས་པ་དང༌། </a><a data-m="2544811" data-d="5496">ཞི་གནས་དང་ལྷག་མཐོང་གི་ཏིང་ངེ་འཛིན་རྩེ་གཅིག་ཏུ་སྒོམ་པའི་ཚེ་ན་</a><a data-m="2550307" data-d="3282">སེམས་ཧ་ཅང་བཅུན་བཅས་ངལ་དུབ་སྐྱེ་འོང་ན་</a><a data-m="2553589" data-d="3661">ཁོང་ལྷོད་པའི་སྒོ་ནས་གུ་ཡངས་བློ་བདེ་བྱས་ན་དགྲོལ་བ་ཡིན། </a><a data-m="2557250" data-d="5028">ཉམས་སུ་ལེན་པའི་ཚེ་ན་གཉིད་ཁུག་པ་དང་སེམས་འཐིབས་པལྟ་བུ་ཡིན་ན་</a><a data-m="2562278" data-d="2594">ཞི་གནས་ཀྱི་སྟེང་དུ་འགྲོ་བ་ཡིན་པས་ན་</a><a data-m="2564872" data-d="3987">རིག་པ་གསལ་ངར་དང་དག་པ་དང་བཅས་པའི་སྒོ་ནས་དགྲོལ་བ་བྱེད་དགོས། </a><a data-m="2568859" data-d="3903">(159)  སྒྲུབ་པའི་ཆོས་ལ་བཅས་པ་རྣམ་དྲུག་ནི། །གདམས་ངག་ཟབ་མོ་ངོ་སྤྲོད་བཅས་པ་དགོས། ། </a><a data-m="2572762" data-d="4265">ངོ་སྤྲོད་གོང་མའི་ཕྱག་བཞེས་བཅས་པ་དགོས། །ཕྱག་བཞེས་དེ་ཡང་ཉམས་མྱོང་བཅས་པ་དགོས། ། </a><a data-m="2577027" data-d="3877">ཉམས་མྱོང་དྲོད་ཚད་རྟགས་དང་བཅས་པ་དགོས། །དྲོད་རྟགས་ཐོབ་བྱའི་འབྲས་བུར་བཅས་པ་དགོས། ། </a><a data-m="2580904" data-d="8893">འབྲས་བུ་གཞན་དོན་མཛད་པར་བཅས་པ་དགོས། །ཡ་བྲལ་ལམ་དེ་གོལ་བའི་གནས་སུ་འཁྱོག །</a><a data-m="2589797" data-d="11715">ཅེས་པ་སྟེ། བསྒྲུབ་པར་བྱ་བའི་ཆོས་དེ་ལའང་ཤིན་ཏུ་གཅེས་སྤྲས་བྱ་བའི་གདམས་ངག་དྲུག་ཡོད་དེ། </a><a data-m="2601512" data-d="5817">གང་རེད་ཟེར་ན། བླ་མའི་གདམས་ངག་ཟབ་མོ་འདི་ཆོས་ཉིད་ཀྱི་རང་ངོ་འཕྲོད་ཡོད་པ་བཅས་ཤིག་དགོས་པ་ཡིན། </a><a data-m="2607329" data-d="4475">རང་ངོ་འཕྲོད་པ་དེའང་བརྒྱུད་ལྡན་བླ་མ་གོང་མའི་ཕྱག་བཞེས་ལྟར་དུ་མ་ཉམས་པ། </a><a data-m="2611804" data-d="3929">གེགས་དང་གོལ་ས་མེད་པ་ནོར་འཁྲུལ་དང་བྲལ་བ་ཞིག་དགོས། </a><a data-m="2615733" data-d="4512">བླ་མའི་ཕྱག་བཞེས་དེའང་བླ་མ་རང་གིས་ཀྱང་ཆོས་དེ་ཉམས་སུ་ལེན་ཏེ་</a><a data-m="2620245" data-d="3713">དེ་ཉམས་མྱོང་ཡོད་པ་དེ་ལ་བརྟེན་ཏེ་གཞན་དག་དེའི་ལམ་ལས་ཡར་འཁྲིད་དགོས། </a><a data-m="2623958" data-d="3185">ངོ་སྤྲོད་ལྡན་མཁན་བླ་མའི་ཕྱག་བཞེས་མཛད་པ་དེའང་</a><a data-m="2627143" data-d="2222">ཉམས་མྱོང་དང་བཅས་པ་ཅན་ཞིག་དགོས། </a><a data-m="2629365" data-d="2414">རང་གི་སེམས་ལ་ཉམས་མྱོང་སྐྱེ་འོང་བའི་ཚེ་ན། </a><a data-m="2631779" data-d="4871">ཉམས་མྱོང་མཐོ་དམན་ཆེ་འབྲིང་ཆུང་གསུམ་གང་འདྲ་ཡིན་བལྟ་སྟེ་</a><a data-m="2636650" data-d="2875">ལམ་རྟགས་ཀྱི་དྲོད་ཚད་ངེས་འབྱུང་དང་སྐྱོ་ཤས། </a><a data-m="2639525" data-d="3233">མོས་གུས་དང་རྟོགས་པ་མངོན་ཤེས་དང་བཅས་པ་དགོས། </a><a data-m="2642758" data-d="2465">དྲོད་རྟགས་སེམས་ལ་ཤར་འོང་བའི་ཚེ་ན་</a><a data-m="2645223" data-d="4172">མཐར་ཐུག་གི་འབྲས་བུ་གཏན་ཁེལ་བ་ཞིག་ཐོབ་ཡོད་པ་དེ་དགོས། </a><a data-m="2649395" data-d="2219">མཐར་ཐུག་གི་འབྲས་བུ་མངོན་སུམ་དུ་འབྱུང་ན་</a><a data-m="2651614" data-d="4225">གཞན་སེམས་ཅན་ནམ་མཁའ་དང་མཉམ་པ་ལ་ཕན་ཐོགས་པ་ཅན་ཞིག་དགོས་པ་ཡིན་མ་གཏོགས། </a><a data-m="2655839" data-d="4372">དེ་དག་མ་ལྡན་ན་ཟུང་འཇུག་གི་ལམ་དེ་</a><a data-m="2660211" data-d="3399">ཡ་བྲལ་བ་ཡིན་པས་ན་གོལ་བའི་གནས་སུ་འཁྱོག་སྟེ་གོལ་བ་ཡིན། </a><a data-m="2663610" data-d="8945">(160) གཅེས་པའི་གདམས་ངག་རྣམ་དྲུག་བསྟན་པ་ནི། །དགེ་སྦྱོར་གང་བྱེད་ཐུན་ལས་མི་འདའ་གཅེས། །བཀའ་ལུང་ཆོས་དང་རང་རྒྱུད་འདྲེས་པ་གཅེས། །བསམ་གཏན་རྐྱེན་ཐུབ་རང་རྒྱུད་མི་འཁྲུགས་གཅེས། ། </a><a data-m="2672555" data-d="4278">ལྟ་བ་མཐའ་གྲོལ་ཕྱོགས་འཛིན་མེད་པ་གཅེས། །ཆོས་ཉིད་ངང་དང་འདུ་འབྲལ་མེད་པ་གཅེས། ། </a><a data-m="2676833" data-d="2110">ཅིར་སྣང་ཐབས་ལ་ཡེ་ཤེས་སྐྱེ་བ་གཅེས། ། </a><a data-m="2678943" data-d="6099">ཞེས་པ་གཅེས་པའི་གདམས་ངག་རྣམ་པ་དྲུག་ཡོད་དེ། གང་རེད་ཟེར་ན། </a><a data-m="2685042" data-d="3230">རང་གི་ལུས་ངག་ཡིད་གསུམ་གྱིས་དགེ་སྦྱོར་གང་བྱས་ནའང་</a><a data-m="2688272" data-d="3591">མཉམ་རྗེས་རིས་མེད་དུ་སོང་ནས། ཐུན་བཞིའི་རྣལ་འབྱོར་མི་བཅག་ཅེས་པ་ལྟར། </a><a data-m="2691863" data-d="5332">ཐུན་བཞི་དང་དྲུག་ལ་སོགས་པའི་སྒོ་ནས་བར་མཚམས་མེད་པ་</a><a data-m="2697195" data-d="3147">སྤྱད་ཐུབ་ན་བོགས་འདོན་པ་དང་དགེ་བ་གང་སྐྱོང་བ་ཡིན། </a><a data-m="2700342" data-d="3638">བཀའ་ལུང་མང་པོ་ཐོབ་སོང་བ་དེའི་ཆོས་དེ་ཐོབ་ཡོད་ན། </a><a data-m="2703980" data-d="5559">ཆོས་ཀྱི་ཡོན་ཏན་ཤེས་པ་དེ་དང་རང་གི་རྒྱུད་གཅིག་ཏུ་འདྲེས་པར་བྱེད་པ་དགོས་ཡིན། </a><a data-m="2709539" data-d="6595">ཞི་གནས་ཀྱི་བསམ་གཏན་རྒྱུད་ལ་སྐྱེ་འོང་ན་བསམ་གཏན་དེ་རྣམ་གཡེང་དང་བྱིང་རྒོད་ཀྱི་རྐྱེན་ཐུབ་</a><a data-m="2716134" data-d="3590">རང་གི་རྒྱུད་ལ་ཆགས་སྡང་གི་རྐྱེན་གྱིས་མི་འཁྲུགས་པ་གཅེས་པ་ཡིན། </a><a data-m="2719724" data-d="6036">ཆོས་ཉིད་ཀྱི་ལྟ་བ་ཡོད་མེད་ཀྱི་མཐའ་ལས་གྲོལ་བ་རྟོགས་ན་ལྟ་བ་སྣང་ཕྱོགས་དང་སྟོང་ཕྱོགས་ལ་སོགས་པའི་</a><a data-m="2725760" data-d="2268">ཕྱོགས་རིས་ཀྱི་འཛིན་པ་མེད་པ། </a><a data-m="2728028" data-d="5537">ཆོས་ཉིད་ཀྱི་ལྟ་བ་དེའི་ངང་དུ་ཡེངས་འཁྲུལ་མེད་པའི་འདུ་འབྲལ་མེད་པ་དགོས། </a><a data-m="2733565" data-d="4168">ཅིར་ཡང་སྣང་བ་ཐམས་ཅད་ཐབས་མཁས་ཀྱི་མན་ངག་ལ་བརྟེན་ཏེ་</a><a data-m="2737733" data-d="2950">རང་གི་རྒྱུད་ལ་བདེ་ཆེན་ཡེ་ཤེས་སྐྱེ་བ་གཅེས་པ་ཡིན། </a><a data-m="2740683" data-d="5522">(161)  ཡང་དག་ཆོས་ལ་གྱིས་པ་རྣམ་དྲུག་ནི། །འཁོར་བའི་ཉེས་ལྟོས་ཞེན་པ་ལོག་པ་གྱིས། ། </a></p>
</section></article>
</div>


<p id="mengag-dzo-6" style="font-size: 26pt; color: brown;">སྒྲ་དྲུག་པ།</p>         
<audio id="hyperplayer9" style="position:relative; width:97%" src="https://d3ctxlq1ktw2nl.cloudfront.net/staging/2024-11-14/b0266787-814c-9ab5-b084-4411b42e3ace.mp3" type="audio/mp3" controlsList="nodownload" controls></audio>

          <div id="hypertranscript9" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="7350">(161)  ཡང་དག་ཆོས་ལ་གྱིས་པ་རྣམ་དྲུག་ནི། །འཁོར་བའི་ཉེས་ལྟོས་ཞེན་པ་ལོག་པ་གྱིས། །བདེན་མེད་རྩལ་སྦྱངས་སྒྱུ་མར་ཤེས་པ་གྱིས། །བྱང་ཆུབ་སེམས་བསྐྱེད་གཞན་དོན་ལྟོས་མེད་གྱིས། །དགོངས་པ་བློ་འདས་འཁོར་འདས་ཕྱེད་པ་གྱིས། །རྣམ་རྟོག་གང་ཤར་རང་གྲོལ་ཡེ་ཤེས་གྱིས། །བྱིན་རླབས་རང་འབར་གཞན་སྣང་བསྒྱུར་བ་གྱིས། །ཞེས་པ་སྟེ། 2.983899</a><a data-m="7350" data-d="3727">དེས་བྱ་བ་དེ་བྱེད་དགོས་པའི་ཆོས་རྣམ་པ་དྲུག་ཡོད། གང་རེད་ཟེར་ན། </a><a data-m="11077" data-d="4039">ཁམས་གསུམ་འཁོར་བའི་ཉེས་དམིགས་་འདི་སེམས་ལ་ཡང་ནས་ཡང་དུ་བཞག་སྟེ་</a><a data-m="15116" data-d="2856">འཁོར་བ་ལ་ཞེན་པ་ལོག་པ་ཞིག་གྱིས་ཤིག །</a><a data-m="17972" data-d="5505">ཚེ་འདིའི་བདེ་སྡུག་གི་སྣང་བ་ཐམས་ཅད་བདེན་པ་མེད་པ་རྩལ་སྦྱོང་སྟེ་</a><a data-m="23477" data-d="5311">དེ་ཆགས་སྡང་གི་གྲོགས་སུ་མི་སོང་བ་སྒྱུ་མ་དང་རྨི་ལམ་ལྟ་བུའི་རང་བཞིན་དུ་ཤེས་པ་ཡིན། </a><a data-m="28788" data-d="3103">བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེས་ཚར་ནས་བཟུང་</a><a data-m="31891" data-d="3855">གཞན་དོན་རྒྱ་ཆེ་ཆུང་ག་ཚོད་བསྒྲུབས་ནའང་ངས་གཞན་དོན་བྱས་བཞག་ཡོད། </a><a data-m="35746" data-d="4030">དེ་ཙམ་ཆོག་གསུང་རྒྱུ་ཆོག་ཤེས་ལ་སོགས་པ་ལྟོས་པ་མེད་པ་དང༌། </a><a data-m="39776" data-d="4690">ཕར་གཞན་ལ་ཕན་པ་བྱས་པ། ཚུར་རང་ལ་ཕན་པ་བྱེད་པའི་རེ་བ་མེད་པ་གཅེས། </a><a data-m="44466" data-d="2896">དགོངས་པ་བློ་འདས་ཀྱི་ངང་དུ་མཉམ་པར་བཞག་ཚར་ན། </a><a data-m="47362" data-d="4205">འཁོར་བའི་འཁྲུལ་སྣང་འདི་རེད། མྱ་ངན་ལས་འདས་པའི་ཡོན་ཏན་འདི་རེད་</a><a data-m="51567" data-d="2533">བསམ་སྟེ་འཁོར་འདས་གཉིས་ཤན་ཕྱེད་པ་གཅེས་པ་ཡིན། </a><a data-m="54100" data-d="4688">རྣམ་རྟོག་གང་ཤར་བར་འགྱུར་ནའང་དེ་ལ་ཆེད་དུ་བཀག་སྟེའང་མི་དགག །</a><a data-m="58788" data-d="7734">རྣམ་རྟོག་རང་གིས་རང་གྲོལ་བ་སྦྲུལ་མདུད་རང་སར་ལྟར་ཡེ་ཤེས་རྒྱུད་ལ་སྐྱེ་བ་ཡིན། </a><a data-m="66522" data-d="3316">བླ་མའི་མོས་གུས་ཀྱིས་བྱིན་རླབས་དེ་རང་ལ་འབབ་འོང་ན་</a><a data-m="72555" data-d="3694">རང་གི་སྣང་བ་དེ་བསྒྱུར་འགྲོ་དུས། གཞན་ཐམས་ཅད་དེ་ཚོ༌སྣང་བ་ཡང་</a><a data-m="76249" data-d="2574">རྒྱུད་ལ་རང་ཤུགས་ཀྱིས་བསྒྱུར་བར་འགྱུར་བ་ཡིན། </a><a data-m="78823" data-d="5754">(162)  སྒོམ་པའི་གོལ་ས་བཅད་པའི་ཆོས་དྲུག་ནི། །འཕྲོ་རྒོད་མ་སོང་སྤྲོས་མེད་དོན་ལ་གནས། ། </a><a data-m="84577" data-d="4695">ལྟེང་པོར་མ་སོང་རིག་པའི་གསལ་ངར་གདགས། །ཕྱལ་བར་མ་སོང་དྲན་པའི་རྩི་ཡིས་གཟུང༌། ། </a><a data-m="89272" data-d="4277">ཧད་པོར་མ་སོང་བདེ་གསལ་ཉམས་དང་ལྡན། །རེ་དོགས་མ་སོང་ལྷུན་གྲུབ་འོད་གསལ་ངང༌། ། </a><a data-m="93549" data-d="11939">སྒོར་ཚེ་མ་སོང་རྒྱ་བསྐྱེད་དཔངས་གཏོད་<span class="hesit">(བསྟོད་)</span>སྒོམ། །དེ་ལྟར་བྱས་ན་མ་ནོར་ལམ་གྱི་མཆོག །</a><a data-m="105488" data-d="4302">ཅེས་པ་སྟེ། རྩེ་གཅིག་ཏུ་སྒོམ་པ་ཉམས་ལེན་བཤད་པའི་ཚེ་ན་</a><a data-m="109790" data-d="3593">གོལ་ས་རྒྱུན་གཅོད་བྱེད་ཆོས་དྲུག་ཡོད། གང་རེད་ཟེར་ན། </a><a data-m="113383" data-d="6139">རྣམ་རྟོག་འཕྲོ་རྒོད་ཀྱི་དབང་དུ་སོང་བཞག་ན་ཆོས་ཉིད་རྣལ་མའི་དོན་ལ་གནས་རྒྱུ་མ་རེད་དུས། </a><a data-m="119522" data-d="4350">སྤྲོས་མེད་མཉམ་པ་ཉིད་ཀྱི་དོན་ལ་གནས་པ། ཞི་གནས་འདི་ཉིད་སྒོམ་བཞག་ན་</a><a data-m="123872" data-d="6079">གཉིད་ཁུག་པ་ལྟ་བུའི་ལྟེང་པོར་མ་སོང་བ་ལྷག་མཐོང་གི་གསལ་ངར་དང་ལྡན་པ་དགོས་པ་ཡིན། </a><a data-m="129951" data-d="4258">སྒོ་ལུས་ངག་ཡིད་གསུམ་གྱི་བྱ་བྱེད་གང་བྱེད་ཀྱང་</a><a data-m="134209" data-d="5311">སྤང་བླང་གང་ཡང་མེད་པའི་དབང་དུ་མ་སོང་བ་དྲན་པའི་རྩི་ཡིས་རྩེ་གཅིག་ཏུ་གཟུང་བར་འགྱུར་བ་དང༌། </a><a data-m="139520" data-d="6031">སྟོང་ལྟ་དེ་ཉིད་ཀྱང་ཧད་པོའི་རང་བཞིན་དུ་མ་སོང་བ་བདེ་གསལ་གྱི་ཉམས་དང་ལྡན་པར་བྱེད་པ་དང༌། </a><a data-m="145551" data-d="3992">ཉམས་རྟོགས་ཀྱི་ཡོན་ཏན་དེ་ལ་རེ་དོགས་ཀྱི་འདོད་པའི་དབང་དུ་མ་སོང་བ་</a><a data-m="149543" data-d="3171">ཡེ་ནས་ཆོས་ཉིད་ཀྱི་ངོ་བོ་ལྷུན་གྱིས་གྲུབ་པའི་རང་བཞིན་</a><a data-m="152714" data-d="3373">ཉི་མ་ལ་འོད་ཟེར་བཞིན་དུ་གསལ་བར་ཤེས་པར་བྱ་བ་དང༌། </a><a data-m="156087" data-d="3206">སྐབས་སྐབས་ལ་ཉམས་ལེན་ཡོད། སྐབས་སྐབས་ལ་མེད་པ་ལྟར་</a><a data-m="159293" data-d="5023">སྒོར་ཚེ་རུ་མ་སོང་བ་ནམ་མཁའ་ལྟ་བུ་རྒྱ་སྐྱེད་ལ་དཔངས་གཏོད་པ་སྒོམ་པར་བྱེད། </a><a data-m="164316" data-d="3227">དེ་ལྟར་བྱས་ན་མ་ནོར་ལམ་གྱི་མཆོག་ཏུ་གྱུར་པ་ཡིན། </a><a data-m="167543" data-d="4193">(163)  ལམ་ཞུགས་རྣམས་ཀྱི་མ་སོང་རྣམ་དྲུག་ནི། །འགྱུར་མེད་དད་པ་གཟུང་འཛིན་མ་སོང་དང༌། ། </a><a data-m="171736" data-d="5714">འཁོར་བའི་སྐྱོ་ཤས་སྡུག་བསྔལ་མ་སོང་དང༌། །ཐོས་བསམ་མཁྱེན་རྒྱ་ཐ་སྙད་མ་སོང་དང༌། ། </a><a data-m="177450" data-d="3959">སྙིང་རུས་སྒྲུབ་པ་སྐྱིད་འདོད་མ་སོང་དང༌། །གཞན་དོན་སེམས་བསྐྱེད་མཚན་མར་མ་སོང་དང༌། ། </a><a data-m="181409" data-d="3786">མཐོན་པོའི་ལྟ་བ་རློམ་སེམས་མ་སོང་བ། །ཤིན་ཏུ་གཅེས་ཏེ་རབ་ཏུ་ཉུང་བར་གདའ། ། </a><a data-m="185195" data-d="6328">གསུངས་དུས། ལམ་དུ་ཞུགས་པའི་གང་ཟག་དེ་ལ་མ་སོང་བའི་གནད་རྩེ་གཅིག་ཏུ་ཡོད་དགོས་ཏེ། </a><a data-m="191523" data-d="4465">གང་རེད་ཟེར་ན། བློ་གཏད་འགྱུར་བ་མེད་པའི་བླ་མ་དང་དཀོན་མཆོག་ལ་དད་པ་ཡོད་ན། </a><a data-m="195988" data-d="4550">དེ་རང་ཕྱོགས་དང་གཞན་ཕྱོགས་ལྟ་བུའི་གཟུང་འཛིན་གྱི་དབང་དུ་མ་སོང་བ་གཅེས་པ་ཡིན། </a><a data-m="200538" data-d="2828">ཁམས་གསུམ་འཁོར་བའི་སྡུག་བསྔལ་གྱི་སྐྱོ་ཤས་སླེབས་འོང་ན་</a><a data-m="203366" data-d="4040">དེ་རང་ལ་སེམས་སྡུག་སློང་བྱེད་ཀྱི་སྡུག་བསྔལ་ལྟ་བུའི་རྣམ་པ་མ་སོང་བ་དང༌། </a><a data-m="207406" data-d="2638">ཐོས་བསམ་གྱི་མཁྱེན་པ་རྒྱ་ཆེན་པོ་ཡོད་ན་</a><a data-m="210044" data-d="3406">དེ་རང་རྒྱུད་ལ་ཚུར་སྦྱར་ཏེ་རང་སེམས་འདུལ་བ་མ་གཏོགས་པའི་</a><a data-m="213450" data-d="3033">ཐ་སྙད་ཁ་ཚིག་ཙམ་དུ་མ་སོང་བ་དང༌། </a><a data-m="217611" data-d="3433">དབེན་པའི་གནས་སུ་སྙིང་རུས་བྱས་ཏེ་སྒྲུབ་པ་ལ་བཞག་ནའང་</a><a data-m="221044" data-d="3087">རང་དགར་ཟ་ཉལ་སྐྱིད་འདོད་ལྟ་བུའི་དབང་དུ་མ་སོང་བ་དང༌། </a><a data-m="224131" data-d="7541">གཞན་དོན་གྱི་སེམས་བསྐྱེད་བྱེད་དགོས་ནའང་ཕྱོགས་དང་རིས་སུ་ཞེན་པ་ལྟ་བུའི་མཚན་མར་མ་སོང་དང༌། </a><a data-m="231672" data-d="3253">ལྟ་བ་མཐོན་པོ་རྟོགས་པ་མཐོན་པོ་ལ་སོན་ནའང་</a><a data-m="234925" data-d="4556">དེ་ང་གྲུབ་པ་ཐོབ་ཡོད། ཆོས་ཉིད་རྟོགས་ཡོད་སྙམ་པའི་ང་རྒྱལ་གྱི་རློམ་སེམས་མ་སོང་བ་སྟེ་</a><a data-m="239481" data-d="2669">རྣམ་པ་དྲུག་ཤིན་ཏུ་གཅེས་པ་ཡིན་ཏེ། </a><a data-m="242150" data-d="4052">དེ་ལྟ་བུ་མ་སོང་བ་དྲུག་དང་ལྡན་པ་རྣམས་རབ་ཏུ་ཉུང་བར་གདའ། </a><a data-m="246202" data-d="4759">(164)  ཡང་ཟབ་གནད་དུ་འགྲོ་བའི་ཆོས་དྲུག་ནི། །ང་སོད་རྟག་ཏུ་རང་ཕམ་འབའ་ཞིག་ལོང༌། </a><a data-m="250961" data-d="5150">ཁོ་ཕྱུང་ཁོང་པར་བདེན་པའི་ཡུས་མ་བཞག །གོ་ཆོད་དོན་མེད་གཡེང་བའི་སྨྲ་བ་བོར། ། </a><a data-m="256111" data-d="4716">ཀུན་མཐོང་སྤྲོས་བྲལ་སེམས་ཉིད་ངང་ལ་ལྟོས། །འབྲེལ་ཆོད་ཡུལ་དྲུག་གཟུང་འཛིན་རྗེས་མ་སྙེགས། ། </a><a data-m="260827" data-d="4300">སྟུག་སྤོངས་ཆོས་ཉིད་དོན་གྱིས་གཏན་ཡུལ་ཟུངས། །དེ་ལྟར་བྱས་ན་རང་དོན་མྱུར་དུ་འགྲུབ། ། </a><a data-m="265127" data-d="3411">ཅེས་པ་འདི། ང་བསམ་པའི་གཅེས་འཛིན་འདི་ཕར་བསད་སོང་ན་</a><a data-m="268538" data-d="3859">གདམས་ངག་ཡང་ཟབ་གནད་དུ་འགྲོ་བའི་ཆོས་དྲུག་ཡོད་པ་ཡིན་ཏེ། </a><a data-m="272397" data-d="6601">གང་རེད་ཟེར་ན། ཁེ་དང་རྒྱལ་ཁ་གཞན་ལ་སྦྱིན། །གྱོང་དང་བུབ་ཁ་རང་གིས་ལེན། ། </a><a data-m="278998" data-d="3641">གསུངས་པ་ལྟར། ང་ངར་འཛིན་འདི་ཚེ་རབས་ཐོག་མེད་ནས་ད་ལྟ་ཡན་ཆད་དུ་</a><a data-m="282639" data-d="4272">འཁོར་བ་འཁྱམས་པའི་རྒྱུ་རུ་འགྲོ་ཡི་རེད་དུས་དེའི་དབང་དུ་མ་སོང་བ། </a><a data-m="286911" data-d="2922">རང་ཕམ་ཁ་འབའ་ཞིག་ལེན་པར་ཤེས་པ་དང༌། </a><a data-m="289833" data-d="6020">ཕ་རོལ་པོ་གཞན་ལ་འདི་ལྟར་ཕན་བཏགས་པ་དང༌། </a><a data-m="295853" data-d="5363">ཡོན་ཏན་འདི་ལྟ་བུ་རྒྱུད་ལ་སྦྱོར་བཞག་ཡོད་དེ་རང་དྲིན་ཆེན་པོ་ཡིན་བསམ་པའི་ཡུས་མ་བདའ་སྟེ། </a><a data-m="301216" data-d="2128">བྱས་ལོ་མ་འདོན་ཞེས་པ་དང༌། </a><a data-m="303344" data-d="6322">ཆོས་ཀྱི་གནད་དོན་གང་གོ་ཡོད་ན་དེ་རང་གི་རྒྱུད་ལ་ཚུལ་བཞིན་དུ་</a><a data-m="309666" data-d="3884">མི་སྦྱོར་བ་རྣམ་གཡེང་དོན་མེད་ཀྱི་དབང་དུ་སྨྲ་བ་བོར་བ་དང༌། </a><a data-m="313550" data-d="3883">ཐོས་པ་ཕྱོགས་མེད་ཀུན་མཐོང་བ་ཡིན་ན་</a><a data-m="317433" data-d="3751">སྤྲོས་བྲལ་སེམས་ཉིད་ཀྱི་ངོ་བོ་དེ་དུས་རྟག་ཏུ་སྐལ་བ་ཡོད་པ་དང༌། </a><a data-m="321184" data-d="3319">རྣམ་གཡེང་དང་འདུ་འཛིའི་འབྲེལ་བ་གཅད་པར་བྱ་བའི་ཕྱིར་དུ་</a><a data-m="324503" data-d="4333">ཡུལ་གཟུགས་སྒྲ་དྲི་རོ་རེག་བྱ་ཆོས་ཁམས་རྣམས་ལ་གཟུང་འཛིན་གྱིས་རྗེས་མ་སྙེག་པ་དང༌། </a><a data-m="328836" data-d="6552">མུན་ནག་སྟུག་པོ་དང་བླུན་སྒོམ་མུན་རྡོ་འཕེན་པ་སྤང་ལ་</a><a data-m="335388" data-d="2462">ཆོས་ཉིད་དོན་གྱི་གཏན་ཡུལ་བཟུང་བར་བྱས་ན། </a><a data-m="337850" data-d="3119">དེ་ལྟར་བྱས་ན་རང་ཉིད་ཀྱི་དོན་མྱུར་དུ་འགྲུབ་པ་ཡིན། </a><a data-m="340969" data-d="4241">(165)  ཡིན་པ་དྲུག་གིས་ལེགས་པར་བསྟན་པ་ནི། །གྲོས་ཕུགས་བླ་མ་ལ་གཏོད་འཁྲུལ་བ་མི་འབྱུང་ཡིན། ། </a><a data-m="345210" data-d="4834">དགེ་སྦྱོར་ཕྱི་དུས་མ་བཞག་ཤི་ཡང་མི་འགྱོད་ཡིན། །དགྲ་གཉེན་ཕྱོགས་རིས་མ་འཛིན་ཀུན་སྣང་མཐུན་པ་ཡིན། ། </a><a data-m="350044" data-d="5672">བཟང་བྱས་དྲིན་ལན་ལོན་དང་གར་ཡང་དྲིན་པ་ཡིན། །ཕྲག་དོག་གནོད་འཛུགས་སྤོངས་དང་རང་རྒྱུད་དུལ་བ་ཡིན། ། </a><a data-m="355716" data-d="2545">དམ་པའི་རྣམ་ཐར་སྐྱོངས་དང་ཅི་བསམ་འགྲུབ་པ་ཡིན། ། </a><a data-m="358261" data-d="7416">གསུངས་དུས། རང་གི་གྲོས་ཕུགས་འདི་བླ་མ་ལ་གཏད་དེ་</a><a data-m="365677" data-d="2918">བླ་མས་གང་གསུངས་པ་དེ་བསྟེན་ན་འཁྲུལ་པ་གཏན་ནས་</a><a data-m="368595" data-d="2745">མི་འབྱུང་སྟེ་ཐར་པའི་ལམ་ལ་ཡང་དག་པ་སྐྱེལ་བ་ཡིན། </a><a data-m="371340" data-d="3198">དགེ་སྦྱོར་གང་བསྒྲུབ་ན་རྗེས་ནས་ཡིན། རྗེས་ནས་ཡིན་བསམ་ནས་</a><a data-m="374538" data-d="6373">ཕྱི་བཤོལ་གྱི་དུས་སུ་མ་བཞག་པ་ད་ལྟ་དྲན་མ་ཐག་ཆོས་ལམ་དུ་བསླང་ན། </a><a data-m="380911" data-d="3750">ཤི་བའི་གནས་སྐབས་ཡིན་ན་འགྱོད་པ་མེད་པ་རུ་འགྱུར་བ་ཡིན། </a><a data-m="384661" data-d="4839">དགྲ་ལ་གནོད་པ་བྱས། གཉེན་ལ་ཆགས་པ་བྱས་པའི་</a><a data-m="389500" data-d="5366">དགྲ་གཉེན་ཕྱོགས་རིས་མ་འཛིན་པ་ཐམས་ཅད་ཆ་མཉམ་པ་བྱས་ན་མི་ཀུན་དང་མཐུན་པ་ཡིན། </a><a data-m="394866" data-d="8385">ཚུར་ལ་བཟང་པོ་བྱས་ན་ཕར་ལ་དྲིན་ལན་ཡག་པོ་བསབ་སྟེ་ཕན་པར་བྱས་ན་</a><a data-m="403251" data-d="3453">གང་ཡང་དེ་ཐམས་ཅད་ཀྱིས་ཤེས་པ་དང་ལྡན་པ་དང༌། </a><a data-m="406704" data-d="2275">དཔལ་འཛོམས་ཀྱི་གྲལ་དུ་བཞག་པར་འགྱུར་པ་ཡིན། </a><a data-m="408979" data-d="2881">དེ་ནས་རང་ཤུགས་ཀྱིས་ཡོན་ཏན་ཅན་གྱི་གང་ཟག་གཞན་ལ་</a><a data-m="411860" data-d="2826">ཕྲག་དོག་གིས་གནོད་འཛུགས་འདི་ཉིད་སྤོངས་ལ། </a><a data-m="414686" data-d="3126">རང་གི་རྒྱུད་ཞི་ཞིང་དུལ་ཏེ་བག་ཕེབས་པོ་རུ་འབྱུང་བ་ཡིན། </a><a data-m="417812" data-d="3993">བླ་མ་གོང་མ་མཁས་བཙུན་བཟང་པོའི་རྣམས་ཀྱི་རྣམ་ཐར་ཅི་འདྲ་མཛད་པ་</a><a data-m="421805" data-d="3298">དེ་བཞིན་དུ་སྐྱོང་ན་ཆོས་ཅི་བསམ་ཐམས་ཅད་འགྲུབ་པར་འགྱུར། </a><a data-m="425103" data-d="4621">(166) ཡང་ཟབ་ཤེས་རྒྱུད་གྲོལ་བའི་ཆོས་དྲུག་ནི། །ལྟ་བ་སེམས་ཉིད་ཡིན་གྱིས་རང་ངོ་ཤེས་པར་གྱིས། ། </a><a data-m="429724" data-d="4776">སྒོམ་པ་འོད་གསལ་ཡིན་གྱིས་ངང་དངས་ཕྱིན་པར་གྱིས། །སྤྱོད་པ་སྒྱུ་མ་ཡིན་གྱིས་ཅིར་སྣང་ལམ་དུ་སློང༌། ། </a><a data-m="434500" data-d="5955">ཉམས་མྱོང་ཆོས་ཉིད་འཆར་གྱིས་ཞེན་འཛིན་རྩད་ནས་ཆོད། །འབྲས་བུ་རང་ཆས་ཡིན་གྱིས་རེ་དོགས་འཛིན་པ་ཤོལ། ། </a><a data-m="440455" data-d="3222">འཕྲིན་ལས་གཞན་དོན་ཡིན་གྱིས་ཐུགས་རྗེས་འགྲོ་བ་དྲོངས། ། </a><a data-m="443677" data-d="5267">གསུངས་པ་སྟེ། ཆོས་ཡང་ཟབ་སྙིང་པོ་རུ་གྱུར་པས་རང་གི་ཤེས་རྒྱུད་ཉོན་མོངས་པ་ལས་</a><a data-m="448944" data-d="3700">གྲོལ་བའི་ཆོས་དྲུག་ཡོད། གང་རེད་ཟེར་ན། ལྟ་བ་ཞེས་བྱ་བ་</a><a data-m="452644" data-d="4737">རང་གི་སེམས་ཉིད་ཀྱི་གནས་ལུགས་འདི་རྟོགས་དགོས་པ་ཡིན་མ་གཏོགས་དེ་ལས་གཞན་དུ་མེད་པའི་ཕྱིར་ན། </a><a data-m="457381" data-d="2869">ལྟ་བ་རང་ལ་ཡེ་ནས་ཡོད་པའི་རང་ངོ་འདི་ཤེས་ཏེ་</a><a data-m="460250" data-d="4018">ཕྱི་རོལ་འཚོལ་བར་མ་བྱེད་ཅིག །སྒོམ་པ་ཉམས་མྱོང་མཐར་ཕྱིན་པ་དེ་ལ་</a><a data-m="464268" data-d="2720">སེམས་ཀྱི་ཆོས་ཉིད་འོད་གསལ་བའི་གནས་ལུགས་དེ་</a><a data-m="466988" data-d="3287">རྟོགས་དགོས་པ་ཡིན་མ་གཏོགས། བྱིང་རྒོད་ལ་སོགས་པའི་དབང་དུ་སོང་བ་</a><a data-m="470275" data-d="4163">མ་ཡིན་པའི་རང་དངས་འོད་གསལ་བའི་རིག་པའི་ངོ་བོ་ཡིན། </a><a data-m="474438" data-d="4595">སྤྱོད་པ་དགེ་བ་དང་སྡིག་པ་ཅི་བྱས་ན་སྒྱུ་མ་ལྟ་བུ་ཡིན་པའི་ཕྱིར་ན་</a><a data-m="479033" data-d="5989">དགེ་བ་རྟེན་འབྲེལ་སྒྱུ་མ་ལྟ་བུ་ལ་ཡིད་ཆེས་ཀྱི་སྒོ་ནས་སྒྲུབ་ཅི་ནུས་པ་དང༌། </a><a data-m="486644" data-d="4420">ཟས་གོས་ནོར་ལ་སོགས་པ་བདེ་སྐྱིད་འོང་ན་དེ་ཐམས་ཅད་སྒྱུ་མ་དང་རྨི་ལམ་ཡིན་བསམ་སྟེ་</a><a data-m="491064" data-d="2372">ཞེན་ཆགས་མེད་པའི་སྒོ་ནས་ཅིར་སྣང་ལམ་དུ་སློང༌། </a><a data-m="493436" data-d="4376">རྟོགས་པའི་ཉམས་མྱོང་འདི་རང་གི་སེམས་ལ་འཆར་བར་འགྱུར་བར་ཡིན་པས་ན། </a><a data-m="497812" data-d="3433">དེ་ལ་ཕྱོགས་འཛིན་གྱི་ཞེན་པ་དང་ང་རྒྱལ་ལ་སོགས་པ་རྩད་ནས་ཆོད། </a><a data-m="501245" data-d="3776">འབྲས་བུ་སངས་རྒྱས་ཀྱི་གོ་འཕང་ཞེས་བྱ་བ་འདིའང་རང་ལ་ཡོད་པ་</a><a data-m="505021" data-d="2434">རང་ཆས་མ་གཏོགས་གཞན་ལས་འཚོལ་མི་དགོས་པས། </a><a data-m="507455" data-d="2853">འབྲས་བུ་མ་འོངས་པ་ན་འཐོབ་རྒྱུ་ཡོད་རེད་བསམ་སྟེ་</a><a data-m="510308" data-d="3799">རེ་དོགས་ཀྱི་འཛིན་པ་ཐམས་ཅད་སྤོངས། འཕྲིན་ལས་ཟེར་མཁན་འདི་</a><a data-m="514107" data-d="3570">གཞན་སེམས་ཅན་གྱི་དོན་བྱེད་པ་ཡིན་པས་དེའི་ཐུགས་རྗེའི་སྒོ་ནས་</a><a data-m="517677" data-d="3264">འབྲེལ་ཚད་ཀྱི་འགྲོ་བ་ཐམས་ཅད་ཐར་པའི་ལམ་དུ་དྲང་བར་བྱ། </a><a data-m="520941" data-d="4375">(167)  ཆོས་མཛད་རྣམས་ཀྱི་རང་བཞིན་རྣམ་དྲུག་ནི། །གཞན་དོན་སེམས་བསྐྱེད་ཡོད་ན་འགྲོ་བ་བྱམས། ། </a><a data-m="531744" data-d="4367">སྡང་བ་འབྱུང་སྲིད་བཟོད་པའི་གྲོགས་ཤེས་དགོས། ། </a><a data-m="536111" data-d="4800">བྱམས་པའི་གཏོང་ཕོད་ཡོད་ན་འཁོར་ཚོགས་འདུ། །མ་འདུས་དགེ་སྦྱོར་འཕེལ་བའི་གྲོགས་ཤེས་དགོས། ། </a><a data-m="540911" data-d="4174">རྟོགས་པ་ཡོད་ན་དམ་ཅན་སྤྲིན་བཞིན་འདུ། །མ་འདུས་དམ་ཚིག་ཉམས་པའི་རྟགས་ཤེས་དགོས། ། </a><a data-m="545085" data-d="3700">ཞེན་པ་སྙིང་ནས་ལོག་ན་ནོར་རྫས་འདུ། །མ་འདུས་སྲིད་ན་སྔོན་གྱི་ལས་ཤེས་དགོས། ། </a><a data-m="548785" data-d="4931">དངོས་གྲུབ་ཐོབ་ཁར་བར་ཆད་སྣ་ཚོགས་འབྱུང༌། །མ་བྱུང་གོང་མའི་བྱིན་རླབས་ཡིན་ཤེས་དགོས། ། </a><a data-m="553716" data-d="8278">སྒྲུབ་པ་བརྩོན་འགྲུས་ཅན་ལ་བདུད་རྣམས་འཇུག །མ་ཞུགས་དགེ་སྦྱོར་གནད་དུ་ཚུད་ཤེས་དགོས། ། </a><a data-m="561994" data-d="2200">དེ་ལྟར་མ་ཤེས་ལོག་པར་ལྟས་ཉེན་ཆེ། ། </a><a data-m="569916" data-d="6217">ཞེས་པ་སྟེ། གཞན་སེམས་ཅན་གྱི་དོན་བྱ་བའི་སེམས་བསྐྱེད་ཀྱི་བསམ་པ་ཡོད་ན་</a><a data-m="576133" data-d="3133">རང་གི་ནང་དུ་གཞན་ཕན་གྱི་བསམ་པ་བཟང་པོ་ཡོད་ན་</a><a data-m="579266" data-d="3504">འགྲོ་བ་ཐམས་ཅད་ཀྱིས་རང་ལ་ཚུལ་བཞིན་དུ་བྱམས་པ་བྱེད་ཀྱི་རེད། </a><a data-m="582770" data-d="3380">དེ་ལྟར་བྱམས་པ་བྱས་པའི་ནང་ནས་ཁ་ཤས་ཀྱིས་</a><a data-m="586150" data-d="3261">སྡང་བ་བྱས་ཏེ་རང་ལ་གནོད་པ་བྱས་ཚར་དུས། </a><a data-m="589411" data-d="3239">དེ་ལ་གནོད་ལན་དུ་ཁོང་མི་ཁྲོ་བ་བཟོད་པའི་གྲོགས་བྱས་</a><a data-m="592650" data-d="3820">བཟོད་པའི་གསལ་འདེབས་ཡིན་པ་ཤེས་ནས་གནོད་ལན་ལ་ཕན་པར་བྱེད་དགོས་པ་ཡིན། </a><a data-m="596470" data-d="4052">སེམས་ཅན་སྡུག་བསྔལ་ཅན་ལ་བྱམས་པའི་སྒོ་ནས་ནོར་མེད་པ་ལ་ནོར། </a><a data-m="600522" data-d="2425">ཟས་མེད་པ་ལ་ཟས་ལ་སོགས་གཏོང་ཕོད་ཡོད་ན། </a><a data-m="602947" data-d="5657">དེ་གཏོང་ཕོད་ཀྱི་ནུས་པ་དེ་ལ་བརྟེན་ནས་འཁོར་ཚོགས་མང་པོ་རང་གི་རྒྱུད་ལ་རྟག་ཏུ་འདུ་བ་ཡིན། </a><a data-m="608604" data-d="2384">དེ་ལྟ་བུ་སྦྱིན་པ་རྒྱ་ཆེན་པོ་གཏོང་ནའང་</a><a data-m="610988" data-d="2717">འཁོར་ཚོགས་འདུ་མ་བྱུང་ན། རང་ཉིད་གཅིག་པུ་</a><a data-m="613705" data-d="6279">དགེ་སྦྱོར་དུ་ཉམས་སུ་ལེན་པ་ལ་རྣམ་གཡེང་འདུ་འཛི་མེད་པ་འཕེལ་བའི་གྲོགས་ཡིན་པ་ཤེས་དགོས། </a><a data-m="619984" data-d="3732">རྟོགས་པ་ཡོད་ན་དམ་ཅན་ཆོས་སྐྱོང་སྲུང་མ་ཐམས་ཅད་སྤྲིན་བཞིན་དུ་འདུ་བ་ཡིན། </a><a data-m="623716" data-d="2589">ཆོས་ཉིད་ཀྱི་དོན་རྟོགས་ཏེ་འདུས་མ་བྱུང་ན་</a><a data-m="626305" data-d="2790">རང་ལ་དམ་ཚིག་ཉམས་པའི་རྟགས་ཤིག་ཡིན་པ་ཤེས་ཏེ། </a><a data-m="629095" data-d="3294">དེ་ལ་བཤགས་པ་དང་བསགས་སྦྱང་བསྐང་བ་ལ་སོགས་དགོས། </a><a data-m="632389" data-d="6861">ཟས་དང་གནས་དང་ལུས་དང་སེམས་ཞེན་ཆགས་འདི་སྙིང་ནས་ལོག་སོང་ན་</a><a data-m="639250" data-d="4011">ནོར་རྫས། ཆོག་ཤེས་ཅན་གྱི་སྒོ་ཁ་ན། །ཕྱུག་པོ་སྒོ་ཉལ་བྱས་ནས་ཡོད། །གསུངས། </a><a data-m="643261" data-d="2910">ནོར་རྫས་མི་འདོད་བཞིན་དུ་རང་ལ་འདུ་འོང་རྒྱུ་ཡིན། </a><a data-m="646171" data-d="4056">དེ་མ་འདུས་སོང་ན་ནི་སྐྱེ་བ་སྔ་མ་</a><a data-m="650227" data-d="4756">གཞན་གྱི་ནོར་མང་པོ་འཕྲོག་བཅོམ་རྡུང་རྡེག་བྱས་པའི་འབྲས་བུ་ཡིན་པ་ཤེས་པ་དགོས། </a><a data-m="654983" data-d="4298">དངོས་གྲུབ་ཐོབ་རན་པའི་སྐབས་བར་ཆད་སྣ་ཚོགས་པ་འབྱུང་བར་འགྱུར་པ་ཡིན་ལ། </a><a data-m="659281" data-d="2408">དེ་ལྟར་བར་ཆད་མ་བྱུང་ཡག་པོ་འབྱུང་ན་ནི། </a><a data-m="661689" data-d="3855">བླ་མ་གོང་མའི་ཐུགས་རྗེའི་བྱིན་རླབས་ལས་བྱུང་བ་ཡིན་པར་ཤེས་དགོས། </a><a data-m="665544" data-d="4050">སྒྲུབ་པ་བརྩོན་འགྲུས་ཅན་གྱི་གང་ཟག་དེ་ལ་བདུད་རྣམས་ལྷག་པར་འཇུག་སྟེ་</a><a data-m="669594" data-d="3363">ལུས་དང་སེམས་ལ་ན་ཚ་མང་པོ་གཏང་འོང༌། </a><a data-m="676894" data-d="4761">བདུད་ཀྱི་བར་ཆད་ཞུགས་མ་བྱུང་ན་དགེ་སྦྱོར་གནད་དུ་ཚུད་པའི་རྟགས་ཡིན་པ་ཤེས་དགོས། </a><a data-m="681655" data-d="4600">དེ་ལྟར་མ་ཤེས་ན་དམ་པའི་ཆོས་སྒྲུབ་པ་ལ་འབྲས་བུ་མི་འདུག་སྙམ་པ་དང༌། </a><a data-m="686255" data-d="3820">དགེ་སྡིག་བསླུ་མེད་རེད་མིན་འདུག་སྙམ་པའི་ལོག་པར་ལྟ་བའི་ཉེན་ཆེ་བ་ཡིན། </a><a data-m="690075" data-d="4208">(168)  མཐར་ཐུག་དོན་གྱི་གདམས་པ་རྣམ་དྲུག་ནི། །ལྟ་བ་རྟོགས་པར་འདོད་ན་རྟོགས་མཁན་ཚོལ། ། </a><a data-m="694283" data-d="3929">དེ་ཉིད་མ་རྙེད་མཐའ་བཞིའི་རྒྱ་ལས་གྲོལ། །ཏིང་འཛིན་བསྒོམ་པར་འདོད་ན་སྒོམ་མཁན་ཚོལ། ། </a><a data-m="698212" data-d="3813">དེ་ཉིད་མ་རྙེད་འགྱུ་བ་དངོས་མེད་བསམ། །སྤྱོད་པ་སྤྱད་པར་འདོད་ན་སྤྱོད་མཁན་ཚོལ། ། </a><a data-m="702025" data-d="3859">དེ་ཉིད་མ་རྙེད་དབྱེར་མེད་རང་སར་གྲོལ། །འབྲས་བུ་བསྒྲུབ་པར་འདོད་ན་སྒྲུབ་མཁན་ཚོལ། ། </a><a data-m="705884" data-d="3483">དེ་ཉིད་མ་རྙེད་སྐུ་གསུམ་རང་ལ་རྫོགས། །འཕྲིན་ལས་བསྒྲུབ་པར་འདོད་ན་སྒྲུབ་མཁན་ཚོལ། ། </a><a data-m="709367" data-d="4253">དེ་ཉིད་མ་རྙེད་མ་བཙལ་ལྷུན་གྱིས་གྲུབ། །ས་ལམ་བགྲོད་པར་འདོད་ན་བགྲོད་མཁན་ཚོལ། ། </a><a data-m="713620" data-d="6019">དེ་ཉིད་མ་རྙེད་གནས་ལུགས་རང་སར་སྐྱོལ། །དེ་ཉིད་མཐར་ཐུག་སྙིང་པོའི་གདམས་པ་སྟེ། ། </a><a data-m="719639" data-d="2072">ཐམས་ཅད་རིག་པའི་ཆོ་འཕྲུལ་ཤེས་པར་མཛོད། ། </a><a data-m="721711" data-d="8078">གསུངས་པ་འདི། ལྟ་སྒོམ་སྤྱོད་པ་མཐར་ཐུག་པ་དེ་ལ་དོན་གྱི་གདམས་ངག་རྣམ་པ་དྲུག་ཡོད་པ་ཡིན། </a><a data-m="729789" data-d="4085">གང་རེད་ཟེར་ན། ཆོས་ཉིད་ཀྱི་ལྟ་བ་མངོན་སུམ་དུ་རྟོགས་པར་འདོད་ན་</a><a data-m="733874" data-d="5024">ལྟ་བ་རྟོགས་སོ་སྙམ་པའི་འཛིན་པ་འདི་རྟོགས་མཁན་འདི་ཉིད་གང་དུ་འདུག །</a><a data-m="738898" data-d="4524">ཡང་ནས་ཡང་དུ་འཚོལ་ན་རྟོགས་མཁན་ཞེས་བྱ་བ་ཞིག་མ་རྙེད་ན་ནི། </a><a data-m="743422" data-d="4195">ཡོད་པ་གཟུགས་དངོས་པོ་མཚན་མ་ཡང་མ་གྲུབ། </a><a data-m="747617" data-d="4738">མེད་པ་ཕྱང་ཆད་དུ་ཡང་མ་གྲུབ་གཉིས་འཛིན་གྱི་རྒྱ་ལས་རྣམ་པར་གྲོལ་བ་ཡིན། </a><a data-m="752355" data-d="2600">ཏིང་འཛིན་བསྒོམ་པར་འདོད་ན་སྒོམ་མཁན་གྱི་སེམས་འདི་</a><a data-m="754955" data-d="5208">གང་འདྲ་འདུག་འཚོལ་ཏེ་སྒོམ་མཁན་སེམས་མ་རྙེད་ན་ནི་འགྱུ་བ་དངོས་མེད་དུ་དག་སྟེ་</a><a data-m="760163" data-d="1964">རྣམ་རྟོག་གིས་འཁྲུལ་པ་སྐྱེ་མི་ནུས། </a><a data-m="762127" data-d="4995">གཞན་ཕན་སྤྱོད་པར་འདོད་ན་སྤྱོད་པ་ཞེས་པ་གང་ཟག་སྤྱོད་མཁན་འདི་ཉིད་ཚོལ། </a><a data-m="767122" data-d="4361">སྤྱོད་པ་འདི་ནི་སྒྱུ་མ་དང་རྨི་ལམ་ལྟ་བུ་ཡིན་པས་སྤྱོད་མཁན་མ་རྙེད་ན་ནི་</a><a data-m="771483" data-d="4417">དབྱེར་མེད་རང་ས་རུ་གྲོལ་བ་ཡིན། འབྲས་བུ་སངས་རྒྱས་ཀྱི་གོ་འཕང་བསྒྲུབ་པར་འདོད་ན་</a><a data-m="775900" data-d="5100">སྒྲུབ་མཁན་གར་འདུག་འཚོལ་ཏེ་སྒྲུབ་མཁན་ལོགས་སུ་མེད་པར་འགྱུར་ན། </a><a data-m="781000" data-d="3328">རང་གི་སེམས་ཉིད་ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། </a><a data-m="784328" data-d="3733">ཐུགས་རྗེ་འགག་མེད་སྤྲུལ་སྐུ་སྐུ་གསུམ་ཡོངས་སུ་རྫོགས་པ་ཡིན། </a><a data-m="788061" data-d="3016">འཕྲིན་ལས་བསྒྲུབ་པར་འདོད་ན་འཕྲིན་ལས་སྒྲུབ་མཁན་སུ་རེད་ཅེས་</a><a data-m="791077" data-d="3428">ཡང་ནས་ཡང་དུ་འཚོལ་བར་བྱེད་ན་འཕྲིན་ལས་སྒྲུབ་མཁན་འདི་རེད་ཟེར་</a><a data-m="794505" data-d="4417">ལོགས་སུ་གཡོག་ལྟ་བུ་བཀོལ་རྒྱུ་མ་རྙེད་ན་མ་བཙལ་ལྷུན་གྱིས་གྲུབ་པ་ཡིན། </a><a data-m="798922" data-d="2344">ས་ལམ་གོང་ནས་གོང་དུ་བགྲོད་པར་འདོད་ན་</a><a data-m="801266" data-d="8013">བགྲོད་མཁན་འདི་ཇི་ལྟར་གྲུབ་བསམ་དེ་ཉིད་མ་རྙེད་ན་ནི་</a><a data-m="809279" data-d="2959">གནས་ལུགས་རང་སར་སྐྱོལ་ཏེ་ས་ལམ་ངམ་ངམ་གྱིས་རྫོགས་པ་ཡིན། </a><a data-m="812238" data-d="4340">དེ་ལྟ་བུ་བསྟེན་ན་མཐར་ཐུག་གི་སྙིང་པོའི་གདམས་པ་སྟེ་</a><a data-m="816578" data-d="2855">མདོར་ན་གཞི་ལམ་འབྲས་བུ་གསུམ་གྱི་ཆོས་ཐམས་ཅད་</a><a data-m="819433" data-d="1961">རིག་པའི་ཆོ་འཕྲུལ་ཙམ་དུ་ཤེས་པར་མཛོད། </a><a data-m="821394" data-d="4283">(169)  རང་སེམས་མཆོག་ཏུ་འདུལ་བའི་ཆོས་དྲུག་ནི། །རང་གི་ང་རྒྱལ་རློམ་སེམས་རི་བོ་བསྒྱེལ། ། </a><a data-m="825677" data-d="4145">གཞན་ལ་ཕྲག་དོག་ཡི་དམ་ལྷ་རུ་ཁུར། །གཞན་དོན་ཆགས་ཞེན་ཤེས་རབ་མཚོན་གྱིས་ཆོད། ། </a><a data-m="829822" data-d="5617">རྒྱུ་འབྲས་ཁྱད་གསོད་དགེ་སྡིག་ཤན་ཐང་ཕྱེད། །སྐུར་འདེབས་སྒྲོ་སྐུར་བག་ཡོད་ཞི་དུལ་བསྟེན། ། </a><a data-m="835439" data-d="4972">གཞན་སྐྱོན་སེམས་འཁྲུག་སྣང་བ་མ་དག་སོམས། །དེ་ལྟར་བྱས་ན་རང་རྒྱུད་ཆོས་དང་འདྲེས། ། </a><a data-m="840411" data-d="6289">ཞེས་པ་སྟེ། རང་སེམས་མཆོག་ཏུ་འདུལ་བར་བྱེད་པའི་ཆོས་དྲུག་ཡོད་དེ། </a><a data-m="846700" data-d="5650">རང་གི་རྒྱུད་ལ་ང་རྒྱལ་དང་རློམ་སེམས་རི་བོ་ལྟ་བུ་སྐྱེས་སོང་ན་</a><a data-m="852350" data-d="3498">དེ་མ་བཤིག་ནས་བསྒྱེལ་ཏེ་མེད་པ་བྱེད་པ་དང༌། </a><a data-m="855848" data-d="3384">གཞན་ལ་ཕྲག་དོག་སྐྱེ་འོང་ན་ཕྲག་དོག་བྱེད་སའི་ཡུལ་དེ་</a><a data-m="859232" data-d="4390">ཡི་དམ་གྱི་ལྷ་བཞིན་དུ་གུས་པའི་སྒོ་ནས་སྤྱི་བོའི་གཙུག་ཏུ་འཁུར་དགོས་པ་ཡིན། </a><a data-m="863622" data-d="3494">གཞན་དོན་རྒྱ་ཆེན་པོ་བྱས་པ་དེ་ལ་གཞན་དོན་གྲུབ་སོང༌། </a><a data-m="867116" data-d="2767">གཞན་དོན་བྱུང་བསམ་སྟེ་ཆགས་ཞེན་ལྟ་བུ་སྐྱེ་ན་</a><a data-m="869883" data-d="4750">དེ་བདེན་པར་གྲུབ་པ་གང་ཡང་མེད་པ་རྨི་ལམ་དང་སྒྱུ་མ་ལྟ་བུའི་ཤེས་རབ་ཀྱི་སྒོ་ནས་</a><a data-m="874633" data-d="5138">མཚོན་གྱིས་མཆོག་འཛིན་གྱིས་གཞན་དོན་བྱས་པའི་འཛིན་པ་དེ་ཕར་བཤིག་དགོས་པ་ཡིན། </a><a data-m="879771" data-d="3740">ལས་རྒྱུ་འབྲས་ལ་ཁྱད་དུ་གསོད་དེ་སྤྱོད་པ་འཆོལ་བར་གྱུར་པ་ཤེས་ན། </a><a data-m="883511" data-d="4322">དགེ་སྡིག་ཤན་ཐང་ཕྱེད་དེ་བསླུ་བ་མེད་པ་ལ་ཡིད་ཆེས་བསྐྱེད་པ་དགོས་པ་ཡིན། </a><a data-m="887833" data-d="2772">རང་ལ་སྐུར་འདེབས་དང་སྒྲོ་སྐུར་བྱུང་ན་</a><a data-m="890605" data-d="3534">སྐུར་འདེབས་སྒྲོ་སྐུར་དེ་དག་སེམས་ལ་འཁོན་འཛིན་གྱི་སྒོ་ནས་</a><a data-m="894139" data-d="5685">གཞན་ལ་དེའི་རྗེས་སུ་མི་དཔྱོད་པ་བག་ཡོད་པ་བྱེད་དེ་ཞི་དུལ་དང་བསྟེན་ན་</a><a data-m="899824" data-d="1891">རང་ཤུགས་ཀྱིས་འབྱུང་བ་ཡིན། </a><a data-m="901715" data-d="4444">གཞན་གྱི་སྐྱོན་གྱིས་རང་སེམས་འཁྲུག་ན་རང་གི་སྣང་བ་མ་དག་པ་ཡིན་མ་གཏོགས། </a><a data-m="906159" data-d="3813">སེམས་འཁྲུག་བྱེད་ཀྱི་སྐྱོན་དེ་གཞན་གྱིས་བསྟན་གྱི་མེད། </a><a data-m="909972" data-d="3855">དེ་ལྟར་བྱས་ན་རང་རྒྱུད་དམ་པའི་ཆོས་དང་འདྲེས་པའི་རྟགས་སུ་འགྱུར་བ་ཡིན། </a><a data-m="913827" data-d="4250">(170)  ངོ་སྤྲོད་དྲུག་གི་ཤན་ཐང་དབྱེ་བ་ནི། །རིག་པ་གསལ་དག་གྲུབ་མཐའ་ཀུན་ལས་གྲོལ། ། </a><a data-m="918077" data-d="4987">ལྟ་བའི་ངོ་སྤྲོད་ཡིན་ནོ་ཕུ་ཐག་ཆོད། །རང་དངས་བདེ་ཆེན་དམིགས་གཏད་གཉིས་འཛིན་གྲོལ། ། </a><a data-m="923064" data-d="4196">སྒོམ་པའི་ངོ་སྤྲོད་ཡིན་ནོ་ངང་ལ་སྐྱོངས། །ཐབས་ཤེས་ཟུང་འབྲེལ་བྱང་ཆུབ་ལམ་དུ་སློང༌། ། </a><a data-m="927260" data-d="4156">སྤྱོད་པའི་ངོ་སྤྲོད་ཡིན་ནོ་སྒྱུ་མར་སྦྱོངས། །སྣང་སྲིད་ཞིང་ཁམས་ཐ་མལ་ཞེན་རྟོག་ལོག །</a><a data-m="931416" data-d="4166">དམ་ཚིག་ངོ་སྤྲོད་ཡིན་ནོ་རྣམ་དག་གྱིས། །ཅིར་སྣང་རང་བྱུང་ཡེ་ཤེས་བདེ་བའི་ངང༌། ། </a><a data-m="935582" data-d="4151">དབང་བཞིའི་ངོ་སྤྲོད་ཡིན་ནོ་ས་ལམ་བགྲོད། །དེ་ལྟར་གང་བྱས་གསང་སྔགས་རྣལ་འབྱོར་ཆེ། ། </a><a data-m="939733" data-d="9206">ཞེས་པ་སྟེ། རིག་པ་གསལ་དག་གི་ངོ་བོ་དེ་ཚུལ་བཞིན་དུ་སེམས་ལ་བྱས་ན། </a><a data-m="948939" data-d="5550">ཐེག་པ་གོང་འོག་གི་གྲུབ་མཐའ་ཞེན་པ་ཐམས་ཅད་རང་སར་དུ་གྲོལ་བ་ཡིན། </a><a data-m="954489" data-d="3272">དེ་ལྟར་རང་སར་གྲོལ་ཐུབ་ན་ལྟ་བའི་ངོ་སྤྲོད་ཡིན་པས་ན་</a><a data-m="957761" data-d="2783">ལྟ་བ་ལ་ཐེ་ཚོམ་མེད་པའི་ཕུ་ཐག་ཆོད་པར་བྱེད། </a><a data-m="960544" data-d="3850">ལྟ་བའི་རང་དངས་འདི་ཉིད་བདེ་བ་ཆེན་པོའི་ཡེ་ཤེས་ཡིན་ནའང་</a><a data-m="964394" data-d="5145">དེ་ལ་ཟག་བཅས་ཀྱི་བདེ་བ་ལྟ་བུ་དམིགས་གཏད་དང་གཟུང་འཛིན་གཉིས་ཆོས་འཛིན་པ་</a><a data-m="969539" data-d="3733">རང་ས་རུ་གྲོལ་བ་ཞིག་དགོས་པ་ཡིན། དེ་རང་སར་གྲོལ་བ་འདི་ཉིད་</a><a data-m="973272" data-d="4397">སྒོམ་པའི་ངོ་སྤྲོད་ཡིན། དེ་མ་བཅོས་གཉུག་མའི་ངང་ལ་བབ་ཀྱིས་སྐྱོངས། </a><a data-m="977669" data-d="6525">ཐབས་སྙིང་རྗེ་དང་ཤེས་རབ་སྟོང་པ་ཉིད་ཟུང་དུ་འབྲེལ་བ་འདི་བྱང་ཆུབ་སངས་རྒྱས་གོ་འཕང་ལམ་དུ་སློང་བ་ཡིན་པས། </a><a data-m="984194" data-d="5074">དེ་ཉིད་སྤྱོད་པའི་ངོ་སྤྲོད་ཡིན་པས་སྤྱོད་པ་སྣང་བ་ཐམས་ཅད་སྒྱུ་མ་དང་རྨི་ལམ་ལྟ་བུ་སྦྱོངས། </a><a data-m="989268" data-d="5654">སྣང་སྲིད་ཞིང་ཁམས་ཐམས་ཅད་དགྲ་གཉེན་ཐ་མལ་གྱི་འཛིན་པ་ཞེན་པ་ལོག་པར་བྱས་ན་</a><a data-m="994922" data-d="3894">དམ་ཚིག་དེ་ཉིད་ངོ་སྤྲོད་པ་ཡིན་པས་ན་རྣམ་པར་དག་པར་གྱིས། </a><a data-m="998816" data-d="3667">ཚོགས་དྲུག་གི་སྣང་བ་ཅི་ཤར་ནའང་ངེས་པར་དཔྱད་ཤེས་ན་</a><a data-m="1002483" data-d="2804">རང་བྱུང་ཡེ་ཤེས་ཆེན་པོའི་བདེ་བའི་རྩལ་ཡིན་པས་ན། </a><a data-m="1009744" data-d="4269">སྣང་ཆ་དེ་ཉིད་བུམ་པའི་དབང་དང༌། སྟོང་ཆ་འདི་ཉིད་གསང་བའི་དབང། </a><a data-m="1014013" data-d="4100">སྣང་སྟོང་ཟུང་འཇུག་གི་ངོ་བོ་འདི་ཉིད་ཤེས་རབ་ཡེ་ཤེས་ཀྱི་དབང་དང༌། </a><a data-m="1018113" data-d="3148">གནས་ལུགས་མཐར་ཐུག་རྟོགས་པ་བཞི་པའི་དབང་ངོ་སྤྲོད་པ་ཡིན་པས་</a><a data-m="1021261" data-d="2914">དེ་ལྟ་བུ་ས་ལམ་བགྲོད་པར་བྱས་ན་</a><a data-m="1024175" data-d="4698">གང་བྱས་གསང་སྔགས་རྡོ་རྗེ་ཐེག་པའི་རྣལ་འབྱོར་པ་ཡིན་པས་ཤིན་ཏུ་གལ་ཆེའོ། </a><a data-m="1028873" data-d="6916">(171)  །ཆོས་བཞིན་སྤྱོད་ལ་རབ་དྲུག་ཚང་བ་ནི། །ཆགས་ཞེན་མེད་པས་སྦྱིན་པའི་རབ་ཏུ་གདའ། །རང་རྒྱུད་དྲི་མེད་ཚུལ་ཁྲིམས་རབ་ཏུ་གདའ། ཁོང་ཁྲོས་མི་འཁྲུགས་བཟོད་པ་རབ་ཏུ་གདའ། །ངེས་འབྱུང་སྐྱོ་ཤས་བརྩོན་འགྲུས་རབ་ཏུ་གདའ། །དགོངས་པའི་ངང་གནས་བསམ་གཏན་རབ་ཏུ་གདའ། །སེམས་ཉིད་དོན་རྟོགས་ཤེས་རབ་རབ་ཏུ་གདའ། །གང་ཟག་དབང་པོ་རབ་ཏུ་གྱུར་པ་ཆོས་པ་རབ་ཀྱི་མཚན་ཉིད་ནི། </a><a data-m="1035789" data-d="4305">ཟས་ནོར་བདག་ལུས་སེམས་གང་ལའང་ཆགས་ཞེན་མེད་པས་ན་</a><a data-m="1040094" data-d="2800">སྦྱིན་པའི་རབ་ཏུ་གདའ་སྟེ་སྦྱིན་པའི་ཕ་རོལ་དུ་ཕྱིན་པ་དང༌། </a><a data-m="1042894" data-d="5747">རང་གི་རྒྱུད་ལ་ལས་དང་ཉོན་མོངས་ཀྱི་དྲི་མ་མེད་ན་ཚུལ་ཁྲིམས་རྣམ་པར་དག་པ་རབ་ཏུ་གདའ་བ་སྟེ། </a><a data-m="1048641" data-d="2925">དུས་རྟག་ཏུ་སེམས་ལ་ཁོང་ཁྲོས་མི་འཁྲུགས་ན་</a><a data-m="1051566" data-d="2958">བཟོད་པ་མཆོག་ཏུ་གྱུར་པ་རབ་ཏུ་གདའ་བ་དང༌། </a><a data-m="1054524" data-d="4542">ཁམས་གསུམ་འཁོར་བ་ལ་ངེས་འབྱུང་དང་ནི། འཆི་བ་མི་རྟག་པ་དྲན་པའི་སྐྱོ་ཤས་ཡོད་ན་</a><a data-m="1059066" data-d="3411">བརྩོན་འགྲུས་མི་འབྱུང་བའི་ཐབས་མེད་པས་བརྩོན་འགྲུས་རབ་ཏུ་གདའ། </a><a data-m="1062477" data-d="3113">ཆོས་ཉིད་ཀྱི་དགོངས་པའི་ངང་ན་དུས་རྟག་ཏུ་མི་གཡོ་བར་གནས་ན་</a><a data-m="1065590" data-d="5237">བསམ་གཏན་རབ་ཏུ་གདའ། སེམས་ཀྱི་གནས་ལུགས་སྒྲ་ཇི་བཞིན་དུ་རྟོགས་ན་</a><a data-m="1070827" data-d="4829">ཤེས་རབ་ཀྱི་མཐར་ཐུག་བདག་མེད་རྟོགས་པའི་ཤེས་རབ་ཡིན་པས་རབ་ཏུ་གདའ་འོ། </a><a data-m="1075656" data-d="6394">(172)  །ཐེག་ཆེན་སྤྱི་ཡི་གདམས་ངག་རྣམ་དྲུག་ནི། །རྟག་ཏུ་འཆི་བསམ་བརྩོན་འགྲུས་ལྕག་གིས་བྲབ། །ཅི་བྱེད་གོམས་གཙོ་ཆོས་ཀྱི་ཕྱོགས་སུ་བསླབ། ། </a><a data-m="1082050" data-d="4522">བསགས་པ་བགྲང་ཞིང་དགེ་སྡིག་གསོ་སྦྱོང་བྱ། ། </a><a data-m="1086572" data-d="3978">དམ་པ་གསུམ་མཆོད་ཚོགས་གཉིས་བསག་ལ་འབད། །དགེ་སྦྱོར་སྲང་གཞུག་སྣང་བ་ཆོས་ལ་བསྒྱུར། ། </a><a data-m="1090550" data-d="4327">ཅི་བྱེད་གཞན་དོན་བདག་མེད་དོན་དང་སྤྲད། །དེ་ལྟར་སུ་བྱེད་ཐེག་མཆོག་སྙིང་པོར་ཞུགས། ། </a><a data-m="1094877" data-d="4645">ཞེས་གསུངས་པ་སྟེ། ད་ཐེག་པ་ཆེན་པོའི་གདམས་ངག་ཟབ་ཅིང་རྒྱ་ཆེ་བ་མང་པོ་ཡོད་ནའང་</a><a data-m="1099522" data-d="4167">དེ་གདམས་ངག་སྤྱིའི་གཅེས་པའི་གདམས་ངག་རྣམ་པ་དྲུག་ཡོད། </a><a data-m="1103689" data-d="4577">གང་རེད་ཟེར་ན། དུས་རྟག་ཏུ་འཆི་བ་མི་རྟག་པ་ནམ་འཆི་ཆ་མེད། </a><a data-m="1108266" data-d="3667">འཆི་རྐྱེན་ངེས་མེད། དོ་དགོང་ཙམ་དུའང་མི་འཆིའི་ངེས་པ་མེད་བསམ་སྟེ་</a><a data-m="1111933" data-d="4608">རང་གིས་བརྩོན་འགྲུས་དྲག་པོའི་སྒོ་ནས་ལུས་ངག་ཡིད་གསུམ་དགེ་བ་ལ་བྱས་ན། </a><a data-m="1116541" data-d="2686">དཔེར་ན་རྟ་ལ་ལྕག་གིས་བྲབ་ན་མགྱོགས་པོ་འགྲོ་ཡི་རེད་དུས། </a><a data-m="1119227" data-d="6778">དཔེ་དེ་བཞིན་དུ་ཆོས་པ་ཆོས་ལ་བསྐུལ་བྱེད་བརྩོན་འགྲུས་ཀྱི་ལྕག་གིས་བྲབ་དགོས་པ་ཡིན། </a><a data-m="1126005" data-d="2584">ལུས་ངག་ཡིད་གསུམ་གྱིས་བྱ་བ་ཅི་བྱས་ན་</a><a data-m="1128589" data-d="3540">ཡང་ནས་ཡང་དུ་གོམས་སོང་ན་དེ། ཐོག་མེད་ནས་ད་ལྟ་ཡན་ཆད་དུ་</a><a data-m="1132129" data-d="2983">འཁོར་བའི་འཁྲུལ་སྣང་མེད་པ་ཞིག་ལ་ཡོད་བསམ་གོམས་སོང་དུས། </a><a data-m="1135112" data-d="2541">ད་ལྟ་འཁྲུལ་སྣང་འདི་བྱུང་བ་ཡིན་དུས། དཔེ་དེ་བཞིན་དུ་</a><a data-m="1137653" data-d="3687">དམ་པའི་ཆོས་ཐོས་བསམ་སྒོམ་གསུམ་གྱི་སྒོ་ནས་འདི་སྣང་ཐམས་ཅད་</a><a data-m="1141340" data-d="5215">སྒྱུ་མ་དང་རྨི་ལམ་ཡིན་པ། དམ་པའི་ཆོས་ཕན་ཡོན་ཡོད་པ་དེ་ཡང་ནས་ཡང་དུ་གོམས་བསྡད་ན། </a><a data-m="1146555" data-d="3842">དེས་རང་གི་ལུས་ངག་ཡིད་གསུམ་ཆོས་ལ་ཕྱོགས་པས་</a><a data-m="1150397" data-d="3993">རང་ཤུགས་ཀྱིས་བསྐུལ་འོང་བ་ཡིན། དེ་ནས་ཉི་མ་རེ་རེ་བཞིན་དུ་རང་གི་རྒྱུད་ལ་</a><a data-m="1154390" data-d="3843">དགེ་བ་ག་ཚོད་བསགས་འདུག་ཅིག་བསགས་པ་འདི་ཡང་དག་བགྲང་བསྡད་ན། </a><a data-m="1158233" data-d="4568">དཔེར་ན་དོ་དགོང་ཉལ་བའི་ཚེ་ན། དེ་རིང་དགེ་བ་ག་ཚོད་བྱས་འདུག །</a><a data-m="1162801" data-d="4449">སྡིག་པ་ག་ཚོད་བྱས། སྡིག་པ་བྱས་ཡོད་ན་བཤགས་སྦྱོང་བྱ། </a><a data-m="1167250" data-d="4174">དགེ་བ་བྱས་ན་ནི་ཡ་ཁ་གསོ་བྱ། ཡང་སང་ཉིན་དེ་བས་ལྷག་བྱེད་བསམ་</a><a data-m="1171424" data-d="2242">དེ་ལྟ་བུ་གསོ་སྦྱོང་བྱེད་དགོས་པ་ཡིན། </a><a data-m="1173666" data-d="4439">དགེ་བ་གང་བྱེད་པ་དེ་ལ་སྦྱོར་བ་སེམས་བསྐྱེད་དམ་པ། དངོས་གཞི་དམིགས་མེད་དམ་པ། </a><a data-m="1178105" data-d="2715">རྗེས་བསྔོ་བ་དམ་པ་གསུམ་གྱིས་རྗེས་སུ་ཟིན་པ་དང༌། </a><a data-m="1180820" data-d="3261">དེ་ལའང་དམིགས་བཅས་བསོད་ནམས་ཚོགས་ཀྱི་སྦྱིན་པ་བཏང་</a><a data-m="1184081" data-d="2983">ཚུལ་ཁྲིམས་སྲུང་བ་ལ་སོགས་པ་དང༌། དམིགས་མེད་ཡེ་ཤེས་ཀྱི་ཚོགས་</a><a data-m="1187064" data-d="2902">སྟོང་ཉིད་ཀྱི་ལྟ་བ་ཚོགས་གཉིས་ཟུང་འཇུག་བསག་པ་</a><a data-m="1189966" data-d="3284">འབད་དེ་ཟུང་འཇུག་གི་ངང་ལ་བསྡད་དགོས་ཡིན། </a><a data-m="1193250" data-d="3303">དེ་ནས་དགེ་སྦྱོར་གང་བྱས་པ་དེ་དག་ཐམས་ཅད་</a><a data-m="1196553" data-d="4379">དཔེར་ན་སྲང་ཞིག་བཀྱག་ན་མཐོ་དམན་མེད་པ་མཉམ་པོ་བྱེད་རྒྱུ་རེད་དུས། </a><a data-m="1200932" data-d="2994">དཔེ་དེ་བཞིན་དུ་རང་གིས་དགེ་སྦྱོར་གང་བྱས་པ་དེ་ཐམས་ཅད་</a><a data-m="1203926" data-d="3433">ལུས་ངག་ཡིད་གསུམ་ཆ་མཉམ་གྱིས་དགེ་བ་བྱས་ཨེ་འདུག །</a><a data-m="1207359" data-d="4012">ཡང་ནས་ཡང་དུ་བྱས་ན་ལུས་ངག་ཡིད་གསུམ་ཆོས་ལ་བསྐུལ་ཏེ་དེ་རེད་ན། </a><a data-m="1211371" data-d="3521">རང་གི་ཇི་ལྟར་སྣང་བ་ཐམས་ཅད་ཆོས་ལ་རང་ཤུགས་ཀྱིས་བསྒྱུར་འོང་བ་ཡིན། </a><a data-m="1214892" data-d="2397">སྒོ་ལུས་ངག་ཡིད་གསུམ་གྱིས་བྱ་བ་ཅི་བྱེད་ན་</a><a data-m="1217289" data-d="3874">རང་དོན་ཁོ་ན་ལ་མི་དམིགས་པ་གཞན་སེམས་ཅན་གྱི་དོན་ཁོ་ན་ལ་དམིགས། </a><a data-m="1221163" data-d="3392">དེ་ལ་བདག་གཅེས་འཛིན་གྱི་འཁྲི་བ་མེད་པའི་ངང་ནས་</a><a data-m="1224555" data-d="3623">གཞན་ཕན་གྱི་བསམ་པ་བཟང་པོའི་དོན་དང་སྤྲད་ན། </a><a data-m="1228178" data-d="6161">དེ་ལྟར་སུ་བྱེད་ཐེག་པ་ཆེན་པོའི་ལམ་གྱི་སྙིང་པོ་ཐམས་ཅད་འདི་དྲུག་གི་ནང་དུ་འདུས་པ་ཡིན། </a><a data-m="1234339" data-d="3305">དེ་ལ་གཙོ་ཆེ་བར་བྱེད། ད་མན་ངག་མཛོད་ཟེར་ན་</a><a data-m="1237644" data-d="5634">དྲུག་ཚན་རེ་རེས་ཉམས་སུ་ལེན་ན་མི་ཚེ་གཅིག་གི་སྔོན་འགྲོ་དངོས་གཞི་ཐམས་ཅད་ཡོད་རེད་དུས་དེ་རེད། </a><a data-m="1243278" data-d="4388">(173)  ཡ་བྲལ་ཉེས་པ་རྣམ་དྲུག་སྤང་བ་ནི། །བསྟེན་པ་མཚན་ལྡན་བླ་མ་མ་བྲལ་དགོས། ། </a><a data-m="1247666" data-d="4707">དེ་དང་བྲལ་ན་ཐར་པའི་ལམ་མི་ཚུད། །རང་རྒྱུད་བརྟན་པའི་དད་པ་མ་བྲལ་དགོས། ། </a><a data-m="1252373" data-d="4612">དེ་དང་བྲལ་ན་ཆོས་ཉིད་ཡུལ་མི་ཕྱིན། །ཉམས་ལེན་ཟབ་མོའི་གདམས་ངག་མ་བྲལ་དགོས། ། </a><a data-m="1256985" data-d="4837">དེ་དང་བྲལ་ན་བྱང་ཆུབ་མྱུ་གུ་མེད། །སྤྲོས་སྤྱོད་ཐོས་བསམ་ཤེས་རབ་མ་བྲལ་དགོས། ། </a><a data-m="1261822" data-d="4369">དེ་དང་བྲལ་ན་ཐེ་ཚོམ་སྒྲོག་མི་ཁྲོལ། །འདུག་ས་རི་ངོགས་དབེན་པ་མ་བྲལ་དགོས། ། </a><a data-m="1266191" data-d="4348">དེ་དང་བྲལ་ན་རྣམ་གཡེང་འདུ་འཛིས་འཁྱེར། །བརྩོན་འགྲུས་སྙིང་རུས་དམ་བཅའ་མ་བྲལ་དགོས། ། </a><a data-m="1270539" data-d="4189">དེ་དང་བྲལ་ན་ཡོན་ཏན་ཐོབ་དུས་མེད། །དེ་ཡི་ཕྱིར་ན་ཡ་བྲལ་མ་སོང་གཅེས། ། </a><a data-m="1274728" data-d="5044">ཞེས་པ་སྟེ། དགེ་སྦྱོར་གང་བྱས་ན་ལམ་ཐམས་ཅད་ཚང་དགོས་རྒྱུ་མ་གཏོགས། </a><a data-m="1279772" data-d="4644">དེ་མེད་ན་ཡ་བྲལ་ཟེར་དུས། དཔེར་ན་རྐང་པ་ཡ་གཅིག་གིས་ས་གཅིག་ཏུ་འགྲོ་དགོས་ན་</a><a data-m="1284416" data-d="3926">འགྲོ་ནུས་ཀྱི་མ་རེད་དུས། ཡ་བྲལ་རེད་སོང་ན་ཉེས་པ་ཆེན་པོ་རྣམ་པ་དྲུག་ཡོད། </a><a data-m="1288342" data-d="2046">ཡ་མི་བྲལ་བའི་ཐབས་ལ་གང་རེད་ཟེར་ན། </a><a data-m="1290388" data-d="5351">རང་གིས་དུས་རྟག་ཏུ་བསྟེན་ས་འདི་མཚན་ཉིད་དང་ལྡན་པའི་བླ་མ་ཞིག་དང་མི་བྲལ་བ་</a><a data-m="1295739" data-d="4111">ལུས་དང་གྲིབ་མ་བཞིན་དུ་འགྲོགས་ཏེ་དེ་མཉེས་པ་གསུམ་བསྟེན་དགོས་པ་ཡིན་མ་གཏོགས། </a><a data-m="1299850" data-d="3805">བླ་མ་དེ་དང་བྲལ་ན་ངེས་འབྱུང་སྐྱོ་ཤས་བྲལ་</a><a data-m="1303655" data-d="2843">ཆོས་ཀྱི་མོས་པ་དང་བྲལ་ཐར་པའི་ལམ་ལ་མི་ཚུད་པ་ཡིན། </a><a data-m="1306498" data-d="4025">རང་རྒྱུད་བརྟན་པོ་བྱས་ནས་བཟུང་སྟེ་དགེ་སྦྱོར་གང་བྱེད་པ་དེ་</a><a data-m="1310523" data-d="5399">ལུས་དང་སྲོག་ལ་མི་ལྟ་བ་བརྩོན་འགྲུས་གཅིག་གི་སྒོ་ནས་ཡང་དག་པའི་དགེ་སྦྱོར་དེ་ལ་</a><a data-m="1315922" data-d="3163">དང་འདོད་ཡིད་ཆེས་ཀྱི་དད་པ་དང་མི་བྲལ་བ་དགོས་མ་གཏོགས། </a><a data-m="1319085" data-d="6206">དད་པ་དང་བྲལ་སོང་ན་ཆོས་ཉིད་རྣམ་པར་རྟོགས་པའི་སྟོང་ཉིད་རྟོགས་པའི་ཡུལ་དུ་གཏན་ནས་ཕྱིན་རྒྱུ་མེད། </a><a data-m="1325291" data-d="3048">དེ་ནས་ཉམས་ལེན་བྱས་ན་ཉམས་སུ་ལེན་རྒྱུ་དེ་ལའང་</a><a data-m="1328339" data-d="2939">བརྒྱུད་ལྡན་གྱི་བླ་མའི་མན་ངག་ཟབ་མོ་ཞིག་དགོས་རྒྱུ་རེད་མ་གཏོགས། </a><a data-m="1331278" data-d="3572">ཐོས་པ་རྒྱ་ཆེན་པོ་དང༌། རིག་གནས་མང་པོ་ཤེས་སོང་ནའང་</a><a data-m="1334850" data-d="3111">མན་ངག་མེད་ན་གནད་ཐོག་ཏུ་འགྲོ་ཤེས་རྒྱུ་མ་རེད་དུས་</a><a data-m="1337961" data-d="5157">དེ་ཕྱིར་ན་མན་ངག་དེ་དང་བྲལ་ན་བྱང་ཆུབ་ཀྱི་མྱུ་གུ་རང་གི་རྒྱུད་ལ་འཁྲུང་པ་མེད། </a><a data-m="1343118" data-d="3892">སྤྲོས་པའི་སྤྱོད་པ་ཟེར་སྤྲོས་བཅས་ཀྱི་སྤྱོད་པ་ག་ཚོད་བྱས་ན་</a><a data-m="1347010" data-d="3751">དེ་ལ་ཐོས་པ་དང་བསམ་པ་གཉིས་ཀྱི་ཤེས་རབ་ཡ་མ་བྲལ་བའི་སྒོ་ནས་</a><a data-m="1350761" data-d="5666">ཆོས་དང་རྒྱབ་འགལ་མ་རེད་པ་ཞིག་དགོས། </a><a data-m="1356427" data-d="2434">ཐོས་བསམ་གྱི་ལྟ་བ་དེ་དང་བྲལ་སོང་ན་</a><a data-m="1358861" data-d="3639">སྤྱོད་པ་བྱེད་བསྡད་པ་དེ་ལ་སྣང་ལ་མ་ངེས་པའི་སྒོ་ནས་</a><a data-m="1362500" data-d="3242">ཐེ་ཚོམ་དང་སྒྲོག་མི་ཁྲོལ་བ་ཡིན། དུས་རྟག་ཏུ་འདུག་ས་འདི་</a><a data-m="1365742" data-d="2763">རི་ངོགས་དབེན་པ་གཅིག་པུ་མ་གཏོགས་མེད་ན། དེ་ནས་</a><a data-m="1368505" data-d="5006">རྣམ་གཡེང་དང་འདུ་འཛི་མེད། ཅི་བྱེད་ཐམས་ཅད་དགེ་བ་རུ་ཤུགས་ཀྱིས་འགྱུར་འོང་རྒྱུ་མ་གཏོགས། </a><a data-m="1373511" data-d="2850">དེ་མིན་ཚོང་འདུ་ཆེན་པོ་དང་མི་མང་ས་ལ་བསྡད་དེ་</a><a data-m="1376361" data-d="3728">དབེན་པ་དེ་དང་བྲལ་ན་རྣམ་གཡེང་དང་འདུ་འཛིས་འཁྱེར་འགྲོ་ཡིན། </a><a data-m="1380089" data-d="5100">ཆོས་བྱེད་པ་དེ་ལ་ཉིན་མི་དལ། མཚན་མི་ཉལ་བའི་བརྩོན་འགྲུས་དང་ནི། </a><a data-m="1385189" data-d="3594">དེ་ནས་ན་ཚ་སྡུག་བསྔལ་ལྟ་བུ་འབྱུང་ན་བཟོད་སེམས་ཀྱི་སྒོ་ནས་</a><a data-m="1388783" data-d="5228">སྙིང་རུས་དགེ་བ་དེ་ལྟ་བུ་བྱེད་སྙམ་པའི་དམ་བཅའ་འདི་རྟག་ཏུ་བློས་མ་བྲལ་ཞིག་དགོས་མ་གཏོགས། </a><a data-m="1394011" data-d="3000">དེ་དང་བྲལ་སོང་ན་བརྩོན་འགྲུས་སྙིང་རུས་དམ་བཅའ་མེད་ན་</a><a data-m="1397011" data-d="5405">གོང་མའི་ཡོན་ཏན་རྒྱུད་ལ་ཐོབ་པ་མེད། དེའི་ཕྱིར་ན་དེ་ཐམས་ཅད་ཡ་མ་བྲལ་བ་གཅེས་སོ། </a><a data-m="1402416" data-d="6700">(174)  །འབྲལ་མེད་བསྟེན་ལ་བདུད་དྲུག་སྤང་བ་ནི། །བླ་མ་བསྟེན་ལ་གོ་དྲེད་བདུད་མ་ཞུགས། ། </a><a data-m="1409116" data-d="4256">དཀོན་མཆོག་བསྟེན་ལ་མ་གུས་བདུད་མ་ཞུགས། །དགོན་པ་བསྟེན་ལ་བཏང་སྙོམས་བདུད་མ་ཞུགས། ། </a><a data-m="1413372" data-d="3561">ཐོས་བསམ་བསྟེན་ལ་སྣ་དྲེད་བདུད་མ་ཞུགས། །བསམ་གཏན་བསྟེན་ལ་འཕེལ་མེད་བདུད་མ་ཞུགས། ། </a><a data-m="1416933" data-d="5339">གཞན་དོན་བསྟེན་ལ་རྣམ་གཡེང་བདུད་མ་ཞུགས། །དགོས་པར་སྣང་སྟེ་ཉིན་མོའི་སྐར་ཚོགས་བཞིན། ། </a><a data-m="1423983" data-d="6278">གསུངས་དུས། དུས་རྟག་ཏུ་རང་གི་རྒྱུད་ལ་འབྲལ་བ་མེད་པ་མ་བསྟེན་ནས་བཟུང་སྟེ་</a><a data-m="1430261" data-d="3728">བར་ཆད་ཀྱི་བདུད་ཟེར་མཁན་འདི། དངོས་སུ་ལྷ་འདྲེ་གཞི་བདག་འདྲ་ཁ་བགྲད་</a><a data-m="1433989" data-d="1788">མིག་གདངས་བསྡད་རྒྱུ་ཞིག་ཡོད་རྒྱུ་མ་རེད་དེ། </a><a data-m="1435777" data-d="2884">ཆོས་ལ་ཕྱི་བཤོལ་བྱས་ན་དེ་བར་ཆད་རེད། </a><a data-m="1438661" data-d="3422">དེ་བར་ཆད་གང་རེད་ཟེར་ན། བླ་མ་དགེ་བའི་བཤེས་གཉེན་བསྟེན་ན་</a><a data-m="1442083" data-d="2416">དེ་ཅི་མཛད་ལེགས་པ་མཐོང་བའི་མོས་གུས་དང༌། </a><a data-m="1444499" data-d="2342">ཅི་གསུངས་ཚད་མར་འཛིན་པའི་ཡིད་ཆེས་མེད་ནས་བཟུང༌། </a><a data-m="1446841" data-d="3464">ཆོས་མང་པོ་ཐོས་ནས་དད་པ། ཐོས་རྒྱུ་དེ་སེམས་རྒྱུད་ནི་</a><a data-m="1450305" data-d="3623">འདུལ་རྒྱུ་མེད་པ་ཞིག་རེད་འགྲོ་དུས། ཆོས་དྲེད་ཆོས་ཀྱིས་མི་ཐུལ་ཟེར་ཏེ་</a><a data-m="1453928" data-d="2911">བདུད་ཞུགས་སོང་རེད། དཀོན་མཆོག་རྣམ་པ་གསུམ་པོ་དེ་ལ་</a><a data-m="1456839" data-d="3877">སྐྱབས་སུ་འགྲོ་ཚར་ནས་བཟུང་དུས་རྟག་ཏུ་དཀོན་མཆོག་གསུམ་ལ་</a><a data-m="1460716" data-d="2782">ཡིད་ཆེས་ཀྱི་དད་པ་ཡག་པོ་ཞིག་དགོས་རྒྱུ་རེད་མ་གཏོགས། </a><a data-m="1463498" data-d="3480">ཁ་ཡིས་བླ་མ་ལ་སྐྱབས་སུ་མཆིའོ། །ཟེར་དཀོན་མཆོག་བགྲང་བསྡད་ན་</a><a data-m="1466978" data-d="4605">སེམས་ཀྱིས་མ་གུས་པ་ཡོད་དེ། ཡིད་ཆེས་མེད་ན་སྐྱབས་འགྲོ་མཚན་ཉིད་པ་རེད་རྒྱུ་མ་རེད་དུས་</a><a data-m="1471583" data-d="2130">ཡིད་ཆེས་མེད་པས་དེའི་བདུད་ཞུགས་འགྲོ་ཡིན། </a><a data-m="1473713" data-d="3395">རི་ཁྲོད་དབེན་པ་ལ་བསྟེན་ན་འདྲ་རང་གིས་རང་ལ་རྩིས་གདབ་སྟེ་</a><a data-m="1477108" data-d="2070">དགེ་སྦྱོར་ཡག་པོ་མཛད་དགོས་རྒྱུ་མ་གཏོགས། </a><a data-m="1479178" data-d="3622">རང་དགར་ཟ་ཉལ་གཉིས་ཀྱི་སྤྲད་ནས་སྐྱིད་པོ་བྱས་ཉལ་བསྡད་ན་</a><a data-m="1482800" data-d="2348">བཏང་སྙོམས་ཀྱི་བདུད་ཞུགས་འགྲོ་རྒྱུ་རེད་དུས་དེ་རེད། </a><a data-m="1485148" data-d="3415">ཐོས་པ་དང་བསམ་པ་ཡང་དག་པ་ཞིག་བྱས་ན། </a><a data-m="1488563" data-d="4300">ཐོས་བསམ་གྱིས་རང་གི་སེམས་རྒྱུད་འདི་ལ་ཡང་ནས་ཡང་དུ་འདུལ་ཏེ། </a><a data-m="1492863" data-d="5848">ངེས་འབྱུང་སྐྱོ་ཤས་ས་ལམ་གྱི་རྣམ་བཞག་ལ་སོགས་པ་ཡོན་ཏན་རྒྱུད་ལ་སྐྱེ་དགོས་མ་གཏོགས། </a><a data-m="1498711" data-d="3239">ཐོས་པ་མང་པོ་རེད་སོང་ན་གང་ན་ཡང་འདི་འདྲ་མང་པོ་གསུངས་འདུག་</a><a data-m="1501950" data-d="2750">བསམ་ནས་སྣང་མེད་འདྲ་ཞིག་རེད་སོང་ན་</a><a data-m="1504700" data-d="6622">སྣ་དྲེད་ཀྱི་བདུད་ཞུགས་འགྲོ་བ་ཡིན། རི་ཁྲོད་དབེན་པའི་གནས་སུ་བསམ་གཏན་ཏིང་ངེ་འཛིན་རྒྱུད་ལ་བསྟེན་ནས་བཟུང༌། </a><a data-m="1511322" data-d="2533">ཆོས་པ་རབ་ཡིན་ན་ཞག་གི་སྐྱེད་འཐོན་བྱེད། </a><a data-m="1513855" data-d="3761">འབྲིང་ཡིན་ན་ཟླ་བའི་སྐྱེད་འཐོན་བྱེད་ཀྱི་གོང་ནས་གོང་དུ་འཕེལ་བ་མེད་ན། </a><a data-m="1517616" data-d="4621">སྔ་མའི་རྒྱུད་ཆགས་སྡང་རྨོངས་གསུམ་ཡོད་པ། </a><a data-m="1522237" data-d="2767">ཕྱིས་སུ་ལོ་མང་པོ་སྒྲུབ་པ་བྱས་ནས་དེ་ཙམ་རེད་སོང་ན། </a><a data-m="1525004" data-d="5685">ལོ་ཁ་གྲངས་འདུག་ཙམ་ཉམས་ལེན་འདི་ཙམ་མིན་ཕན་པ་མེད་པས་ན་དེ་བདུད་མ་ཞུགས། </a><a data-m="1530689" data-d="4162">གཞན་དོན་བསྟེན་ལ་རྣམ་གཡེང་བདུད་མ་ཞུགས། །ཟེར་སེམས་ཅན་གཞན་གྱི་དོན་བྱས་ན་</a><a data-m="1534851" data-d="3999">རང་གི་ཏིང་ངེ་འཛིན་ཐམས་ཅད་ཡལ་བར་དོར་རྣམ་གཡེང་རེད་སོང་ན། </a><a data-m="1538850" data-d="5533">རྣམ་གཡེང་གི་བདུད་ཞུགས་ཚར་དུས་རང་གི་སེམས་རྒྱུད་འདུལ་རྒྱུ་མེད་པ་</a><a data-m="1544383" data-d="4206">ལྟར་སྣང་ཙམ་འགྲོ་རྒྱུ་རེད། དེ་ལྟ་བུའི་བདུད་མ་ཞུགས་པ་དགོས་པར་སྣང་སྟེ། </a><a data-m="1548589" data-d="2884">དེང་སང་ཆོས་པ་རྣམས་བསམ་ན་དེ་བདུད་མ་ཞུགས་པ་འདི་</a><a data-m="1551473" data-d="2192">ཉིན་མོའི་སྐར་མ་ཙམ་དུ་ཤིན་ཏུ་དཀོན་པ་ཡིན། </a><a data-m="1553665" data-d="4713">(175)  བསླབ་པའི་མཐའ་དྲུག་འགྲོགས་པར་བསྟན་པ་ནི། །ཕུ་ཐག་འཁྲུས་པའི་ལྟ་བ་མཆོག་དང་འགྲོགས། ། </a><a data-m="1558378" data-d="3943">དེ་མེད་ཆོས་ཉིད་གནམ་འཕང་ཆོད་མི་ནུས། །གཞི་རྟེན་བསླབ་གསུམ་དམ་ཚིག་གཙང་དང་འགྲོགས། ། </a><a data-m="1562321" data-d="4077">དེ་མེད་འདོད་པའི་དངོས་གྲུབ་ཐོབ་མི་ནུས། །དུས་ཚོད་ཤེས་པའི་སྤྱོད་པ་མཆོག་དང་འགྲོགས། ། </a><a data-m="1566398" data-d="3672">དེ་མེད་འཁོར་བའི་ཕ་རོལ་སྒྲོལ་མི་ནུས། །ཉམས་ལེན་རང་བྱུང་ཡེ་ཤེས་གདིང་དང་འགྲོགས། ། </a><a data-m="1570070" data-d="5580">དེ་མེད་གཟུང་འཛིན་ཉོན་མོངས་གདོས་མི་ཆོད། །ཉམས་མྱོང་གོང་འཕེལ་བོགས་འབྱིན་རྩལ་སྦྱོང་འགྲོགས། ། </a><a data-m="1575650" data-d="4046">དེ་མེད་ཉོན་མོངས་གཡུལ་ངོ་བཟློག་མི་འགྱུར། །ཟབ་མོའི་མན་ངག་ཕྱོགས་མེད་ཀུན་དང་འགྲོགས། ། </a><a data-m="1579696" data-d="3839">དེ་མེད་གང་དགོས་འདོད་པའི་དོན་མི་འགྲུབ། །དེ་ཕྱིར་ཡང་དག་སྙིང་པོའི་དོན་འདིར་བསླབ། ། </a><a data-m="1583535" data-d="5081">གསུངས་ནས་བཟུང༌། ད་རང་གིས་དམ་པའི་ཆོས་ལ་བསླབ་ན། </a><a data-m="1588616" data-d="2459">ཚུལ་ཁྲིམས་ཏིང་འཛིན་ཤེས་རབ་ཀྱི་བསླབ་པ་གསུམ་ཡོད། </a><a data-m="1591075" data-d="3423">བསླབ་པ་གསུམ་གྱི་ཡོན་ཏན་འདི་མཐའ་དྲུག་མ་རྫོགས་ཀྱི་བར་</a><a data-m="1594498" data-d="2916">ཇི་སྲིད་འཚོའི་བར་དུ་ལུས་དང་གྲིབ་མ་བཞིན་དུ་འགྲོགས་དགོས། </a><a data-m="1597414" data-d="5264">གང་རེད་ཟེར་ན། རང་གིས་ཉམས་ལེན་བྱེད་པ་འདི་ལ་ཐེ་ཚོམ་མེད་པའི་ཕུ་ཐག་ཆོད་པ་ཞིག་དགོས་རྒྱུ་རེད། </a><a data-m="1602678" data-d="4044">ཕུ་ཐག་ཆོད་ས་དེའང་ལྟ་བ་ཡང་དག་པ་</a><a data-m="1606722" data-d="1939">ནོར་འཁྲུལ་མེད་པ་ཞིག་ཆོད་དགོས་རྒྱུ་རེད་མ་གཏོགས། </a><a data-m="1608661" data-d="3044">ལྟ་བ་ནོར་སོང་ན་ཐར་པའི་ལམ་འཐོབ་བྱེད་དཔེར་ན་</a><a data-m="1611705" data-d="2021">ལུས་ཀྱི་མིག་ལྟ་བུ་ལྟ་བ་རེད་དུས། </a><a data-m="1613726" data-d="3238">དེ་ཕྱིར་ལྟ་བ་ཡང་དག་པ་ཞིག་དགོས། </a><a data-m="1616964" data-d="4270">ལྟ་བ་ཡང་དག་པ་ཞིག་མེད་ན་ཆོས་ཉིད་ཀྱི་གོ་འཕང་འདི་ནམ་ཡང་རྟོགས་རྒྱུ་མེད་པ་</a><a data-m="1621234" data-d="3899">གནམ་དང་ས་གཉིས་ཀྱི་བར་ལ་ཐག་རིང་པོ་ལྟ་བུ་རེད་ཚར་དུས་</a><a data-m="1625133" data-d="4478">ལྟ་བའི་དོན་འདི་རྟོགས་མི་ནུས། དེ་ནས་ལྟ་བ་འདི་རྒྱུད་ལ་རྟོགས་པར་བྱེད་པའི་གཞི་རྟེན་འདི་ལ་</a><a data-m="1629611" data-d="4222">ཚུལ་ཁྲིམས་ཏིང་འཛིན་བསླབ་པ་གསུམ་དམ་ཚིག་གཙང་མ་ཞིག་དགོས་རྒྱུ་རེད་མ་གཏོགས། </a><a data-m="1633833" data-d="3959">དམ་ཚིག་གཙང་མ་མེད་ན་ཟས་བཟང་པོ་ཞིག་དུག་བསྲེས་བཞག་ཡོད་ན། </a><a data-m="1637792" data-d="1592">དེ་སུས་ཀྱང་ཟ་རྒྱུ་མ་རེད་དུས། </a><a data-m="1639384" data-d="4338">དེ་ཕྱིར་ན་རང་གིས་ཇི་ལྟར་འདོད་པའི་མཆོག་དང་ཐུན་མོང་གི་དངོས་གྲུབ་ཐོབ་པར་མི་ནུས། </a><a data-m="1643722" data-d="4178">སྤྱོད་པ་དུས་ཚོད་དང་འབྲེལ་ཟེར་རང་གི་ནང་གི་ལྟ་སྒོམ་སྤྱོད་གསུམ་གྱི་</a><a data-m="1647900" data-d="5628">རྒྱུད་ཚོད་དང་འབྲེལ་བའི་སོ་བྱང་སྔགས་གསུམ་གྱི་སྤྱོད་པ་དེ་བྱེད་དགོས་མ་གཏོགས། </a><a data-m="1653528" data-d="3184">དུས་ཚོད་དང་འབྲེལ་བའི་སྤྱོད་པ་མཆོག་དང་མ་འགྲོགས་ན་ནི། </a><a data-m="1656712" data-d="5999">ཆང་འཐུང༌། བུད་མེད་བསྟེན། ཤ་ཟ། ཁྱིམ་པ་ཐ་མལ་པ་ཞིག་རེད་དུས་འཁོར་བའི་ཕ་རོལ་དུ་</a><a data-m="1662711" data-d="3404">སྒྲོལ་བར་མི་ནུས་པ་ཡིན། ཉམས་ལེན་རྒྱུད་ལ་བྱེད་པ་དེ་ལ་</a><a data-m="1666115" data-d="2635">རང་བྱུང་གི་ཡེ་ཤེས་ཁོང་ནས་ཤར་བ། དཔེར་ན་</a><a data-m="1668750" data-d="2027">རྟོགས་པའི་ཉི་མ་ཁོང་ནས་ཤར་འོང་ན། </a><a data-m="1670777" data-d="5628">ཉི་མ་ནམ་མཁའ་ནས་ཤར་འོང་ན་ས་གཞི་དངོས་པོ་ཆེ་ཆུང་ཐམས་ཅད་</a><a data-m="1676405" data-d="3578">མིག་གིས་མཐོང་བ་ཙམ་ཞིག་གི་ཤེས་འགྲོ་བ་མ་གཏོགས། </a><a data-m="1679983" data-d="3839">ནོར་འཁྲུལ་ཡོད་མ་རེད། དཔེ་དེ་ལྟ་བུ་ཉམས་ལེན་རང་བྱུང་གི་ཡེ་ཤེས་དེ་ནང་ནས་</a><a data-m="1683822" data-d="4394">རྟོགས་ཚར་ན་དེ་རང་གིས་ཆོས་ཉིད་ཀྱི་བདེན་པ་རྟོགས་ཚར་དུས་</a><a data-m="1689933" data-d="2996">གཟུང་འཛིན་གྱི་འཁྲུལ་པ་རང་ཤུགས་ཀྱིས་ཞི་འགྲོ་རྒྱུ་རེད་མ་གཏོགས། </a><a data-m="1692929" data-d="3015">ཡང་དག་པའི་ཉམས་ལེན་གྱི་ཡེ་ཤེས་ཀྱི་གདིང་འདི་མེད་ན་</a><a data-m="1695944" data-d="2558">གཟུང་འཛིན་ཉོན་མོངས་ཀྱི་གདོས་ཐག་དེ་མི་ཆོད་དེ། </a><a data-m="1698502" data-d="5114">ལོ་མང་པོ་སྒོམ་ལོ་བྱེད་བསྡད་ནའང་བདག་འཛིན་དང་ཉོན་མོངས་སྔ་མ་ལྟར་དུ་རེད་འགྲོ་ལེ་ཡིན། </a><a data-m="1703616" data-d="3123">ཉམས་མྱོང་གོང་ནས་གོང་དུ་འཕེལ་བར་བྱེད་པ་དེ་ལ། </a><a data-m="1706739" data-d="4427">བླ་མ་ལ་མོས་གུས་ཡིད་ཆེས་ཀྱི་བརྩོན་འགྲུས་ཀྱི་སྒོ་ནས་བོགས་འདོན་དགོས་རྒྱུ་རེད་མ་གཏོགས། </a><a data-m="1711166" data-d="1943">བོགས་འདོན་གྱི་རྩལ་སྦྱོང་མེད་ནས་བཟུང་སྟེ་</a><a data-m="1713109" data-d="3285">རང་གི་རྒྱུད་ཀྱི་ཉོན་མོངས་པའི་གཡུལ་ངོ་དེ་བཟློག་པར་མི་ནུས་དུས། </a><a data-m="1716394" data-d="2845">རྟག་པར་ཉོན་མོངས་ཀྱི་གཞན་དབང་དུ་འགྱུར་བ་ཡིན། </a><a data-m="1719239" data-d="4883">ཟབ་མོའི་མན་ངག་སྒོམ་པ་དེ་ལའང་ཕྱོགས་རིས་མེད་པ་ཀུན་དང་མཐུན་པའི་སྒོ་ནས། </a><a data-m="1724134" data-d="4444">དཔེར་ན་བུང་བ་མེ་ཏོག་གི་ཚལ་དུ་སོང་ན་</a><a data-m="1728578" data-d="3832">མེ་ཏོག་གང་ཡག་ཡག་གང་མཛེས་མཛེས་ཐམས་ཅད་ཀྱི་སྦྲང་རྩི་ལེན་འགྲོ་རྒྱུ་རེད། </a><a data-m="1732410" data-d="3656">དཔེ་དེ་བཞིན་དུ་ཟབ་མོའི་མན་ངག་ཟབ་ཅིང་རྒྱ་ཆེ་བ་མང་པོ་ཞིག་ཡོད་ན་</a><a data-m="1736066" data-d="5762">དེ་གཅིག་གཅིག་རེད། དཔེར་ན་མགར་རའི་སྒྲོས་སློང་བྱེད་ཀྱི་གྱོང་པོ་ཐོ་བ་ལྟ་བུ་གྲུབ་ཡོད་རེད། </a><a data-m="1741828" data-d="3377">དེ་ལྟ་བུའི་གདམས་ངག་ཟབ་མོ་ཕྱོགས་མེད་དུ་མ་རེད་ན། </a><a data-m="1745205" data-d="4439">རང་ཇི་ལྟར་དགོས་པའི་མཆོག་དང་ཐུན་མོང་གི་དངོས་གྲུབ་འགྲུབ་པ་མ་ཡིན་པས། </a><a data-m="1749644" data-d="4922">དེ་ཕྱིར་ན་ཡང་དག་སྙིང་པོ་དོན་དྲུག་པོ་འདི་དག་ལ་ཚུལ་བཞིན་དུ་བསླབ་པར་བྱའོ། </a><a data-m="1754566" data-d="8461">(176)  །གཙོ་བོ་རྣམ་དྲུག་གདམས་ངག་བསྟན་པ་ནི། །འདུག་སའི་གཙོ་བོར་རི་ངོགས་དབེན་པ་བསྟེན། ། </a><a data-m="1763027" data-d="3504">དེ་ལས་གཞན་དུ་ཡུལ་འཁོར་སྡུག་བསྔལ་རྒྱུ། །ལམ་གྱི་གཙོ་བོར་བླ་མ་སངས་རྒྱས་ཁུར། ། </a><a data-m="1766531" data-d="4919">དེ་ལས་གཞན་དུ་ལམ་རྟགས་རྟེན་འབྲེལ་འཆུག །དམ་ཚིག་གཙོ་བོར་གང་ཡང་ཟུང་འཇུག་གཅེས། ། </a><a data-m="1771450" data-d="3514">དེ་ལས་གཞན་དུ་ཡ་བྲལ་དོན་མི་འགྲུབ། །ཉམས་རྟོགས་གཙོ་བོར་རྣམ་རྟོག་ཡེ་ཤེས་བསྒྱུར། ། </a><a data-m="1774964" data-d="4214">དེ་ལས་གཞན་དུ་སྤང་བྱའི་དཔུང་མི་ཆོམ། །འདུ་ཤེས་གཙོ་བོར་འཁོར་བའི་ཞེན་པ་བཟློག །</a><a data-m="1779178" data-d="3960">དེ་ལས་གཞན་དུ་ཚེ་འདིའི་དབང་དུ་འཆོར། །ལྟ་བའི་གཙོ་བོར་རྟོགས་མཁན་རང་ངོ་གྲོལ། ། </a><a data-m="1783138" data-d="4301">དེ་ལས་གཞན་དུ་རྟག་ཆད་མཐའ་མི་གྲོལ། །འདི་དག་གཅེས་པའི་མཛོད་ཡིན་གུས་པར་ཟུངས། ། </a><a data-m="1787439" data-d="6931">གསུངས་དུས། ད་ལམ་ཉམས་ལེན་ཐམས་ཅད་ཀྱི་གཙོ་བོ་ཐུན་མོང་མ་ཡིན་པ་རྣམ་པ་དྲུག་ཡིན། </a><a data-m="1794370" data-d="5230">གང་ཡིན་ཟེར་ན། འདུག་ས་གཙོ་བོ་དེ་དུས་རྟག་པར་རི་ཁྲོད་དབེན་པ་ཅན་ཞིག་བསྟེན་ན་</a><a data-m="1799600" data-d="3520">རྣམ་གཡེང་དང་འདུ་འཛི་ཉུང༌། ཆོས་དང་མཐུན་པའི་བྱ་བ་འཕེལ་བ་ཡིན། </a><a data-m="1803120" data-d="3452">དེ་ལས་གཞན་དུ་གྲོང་གསེབ་དང་མི་མང་པོ་ཡོད་ས་ཡིན་ན་</a><a data-m="1806572" data-d="5833">ཡུལ་འཁོར་ལ་ཆགས་སྡང་གི་རྣམ་གཡེང་མང་པོ་འཕེལ་བ་སྡུག་བསྔལ་གྱི་རྒྱུར་འགྱུར་བ་ཡིན། </a><a data-m="1812405" data-d="5034">ལམ་ཉམས་ལེན་བྱས་ན་གཙོ་བོ་བླ་མ་སངས་རྒྱས་དངོས་མཐོང་གི་མོས་གུས་སྒོ་ནས་</a><a data-m="1817439" data-d="4105">བླ་མའི་རྣལ་འབྱོར་དེ་ལ་བརྩོན་པར་བྱས་ན། ལམ་གྱི་གེགས་སེལ་བོགས་འདོན། </a><a data-m="1821544" data-d="3066">ལམ་རང་དངོས་ཀྱི་ཉམས་ལེན་ཐམས་ཅད་དེ་ཡིན། </a><a data-m="1824610" data-d="2962">དེ་ལས་གཞན་དུ་ཡིན་ན་ལམ་རྟགས་ཀྱི་རྟེན་འབྲེལ་འཆུག་འགྲོ་བ་ཡིན། </a><a data-m="1827572" data-d="4895">དམ་ཚིག་གི་གཙོ་བོ་ཡིན་ན་ཐབས་དང་ཤེས་རབ་</a><a data-m="1832467" data-d="3761">སྟོང་ཉིད་སྙིང་རྗེ་ཟུང་དུ་འཇུག་པ་འདི་ཉིད་གཙོ་བོ་གྱུར་པ་ཡིན། </a><a data-m="1836228" data-d="3616">དེ་ལས་གཞན་ཟུང་འཇུག་གི་དོན་ཉམས་སུ་མ་ཤེས་ན་</a><a data-m="1839844" data-d="2549">ཐབས་ཤེས་ཡ་བྲལ་བས་དོན་མི་འགྲུབ། </a><a data-m="1842393" data-d="2433">ཉམས་རྟོགས་ཀྱི་གཙོ་བོ་འཁྲུལ་པའི་རྣམ་རྟོག་ཐམས་ཅད་</a><a data-m="1844826" data-d="3713">ཡེ་ཤེས་ཀྱི་ངོ་བོ་རུ་རང་ཤར་རང་གྲོལ་བསྒྱུར་དགོས་པ་ཡིན། </a><a data-m="1848539" data-d="5700">དེ་ལས་གཞན་དུ་ན་རྣམ་རྟོག་གྲོལ་མ་ཐུབ་ན་སྤང་བྱ་ཉོན་ཤེས་ཀྱི་སྒྲིབ་པ་མི་ཆོམ། </a><a data-m="1854239" data-d="3827">འདུ་ཤེས་ཀྱི་གཙོ་བོ་ཁམས་གསུམ་འཁོར་བ་ལ་ཞེན་པ་ལོག་གེ་བ་ཞིག་དགོས། </a><a data-m="1858066" data-d="3692">དེ་ལས་གཞན་དུ་ཚེ་འདིའི་དབང་དུ་འཆོར་འགྲོ་བ་ཡིན། </a><a data-m="1861758" data-d="4381">ལྟ་བའི་གཙོ་བོ་དེ་ལ་རྟོགས་བྱ་དང༌། རྟོགས་མཁན་ཐམས་ཅད་</a><a data-m="1866139" data-d="3031">ཆོས་ཉིད་རང་ངོ་ན་གྲོལ་བ་ཞིག་གྱིས། དེ་ལས་གཞན་དུ་ཡིན་ན་</a><a data-m="1869170" data-d="3430">རྟག་ལྟ་དང་ཆད་ལྟའི་མཐའ་མི་གྲོལ་བ་ཡིན། </a><a data-m="1872600" data-d="2129">འདི་དག་གཅེས་པའི་མཛོད་ཡིན་གུས་པས་ཟུངས། </a><a data-m="1874729" data-d="4005">(177)  ཤུགས་ཀྱིས་འགྲུབ་པའི་ཆོས་དྲུག་བསྟན་པ་ནི། །བྱ་བ་བཏང་ན་དགེ་སྦྱོར་ཤུགས་ཀྱིས་འགྲུབ། ། </a><a data-m="1878734" data-d="3460">བསླབ་གསུམ་གཙང་ན་དམ་ཅན་ཤུགས་ཀྱིས་འདུ། །སྙིང་རྗེ་འབྱོངས་ན་འགྲོ་དོན་ཤུགས་ཀྱིས་འབྱུང༌། ། </a><a data-m="1882194" data-d="3786">བསྙེན་སྒྲུབ་ཐེམ་ན་འཕྲིན་ལས་ཤུགས་ཀྱིས་འབྱུང༌། །ལྷུག་པར་གློད་ན་ཆོས་ཉིད་ཤུགས་ཀྱིས་མཐོང༌། ། </a><a data-m="1885980" data-d="2181">མཆོག་ཉིད་བསྒྲུབས་ན་ཐུན་མོང་ཤུགས་ཀྱིས་འགྲུབ། ། </a><a data-m="1888161" data-d="4511">ཅེས་པ་སྟེ། ཆེད་དུ་འབད་རྩོལ་མི་དགོས་པ་ལམ་གྱི་གཙོ་བོ་གཅིག་</a><a data-m="1892672" data-d="2904">ཉམས་ལེན་བྱས་ན་རང་ཤུགས་ཀྱིས་འབྱུང་འོང་བ་ཡིན་ཏེ། </a><a data-m="1895576" data-d="2413">ཚེ་འདིའི་བྱ་བ་ཐམས་ཅད་བློས་བཏང་བཞག་ན་</a><a data-m="1897989" data-d="4800">དགེ་སྦྱོར་ཤུགས་ཀྱིས་འགྲུབ་འོང་བའི་ཚེ་ན་ཆོས་མ་གཏོགས་བྱ་རྒྱུ་ཡོད་མ་རེད་དུས་འགྲུབ་པ་ཡིན། </a><a data-m="1902789" data-d="3161">ཚུལ་ཁྲིམས་ཏིང་འཛིན་ཤེས་རབ་གསུམ་ལ་བསླབ་པ་འདི་</a><a data-m="1905950" data-d="3344">གཙང་བ་རེད་སོང་ན། རྣམ་དག་དམ་ཚིག་གཙང་བ་དམ་ཅན་གྱི་བླ་རྡོ། </a><a data-m="1909294" data-d="3984">གསུངས་པ་ཡིན་པས་ཆོས་སྐྱོང་སྲུང་མ་རང་ཤུགས་ཀྱིས་རང་ལ་མགུ་འོང་བ་ཡིན། </a><a data-m="1913278" data-d="6693">མཁའ་ཁྱབ་སེམས་ཅན་ཐམས་ཅད་ལ་གཞན་ཕན་སྙིང་རྗེ་ཆེན་པོ་ཅན་ཞིག་ཡོད་ན། </a><a data-m="1919971" data-d="2657">དེ་སྙིང་རྗེའི་དབང་གིས་འགྲོ་དོན་རང་ཤུགས་ཀྱིས་འབྱུང༌། </a><a data-m="1922628" data-d="1761">འགྲོ་དོན་ཆེད་དུ་མི་དགོས། </a><a data-m="1924389" data-d="2404">ཡི་དམ་གྱི་ལྷག་པའི་ལྷ་ལ་བསྙེན་སྒྲུབ་བསྟེན་</a><a data-m="1926793" data-d="3818">ཡང་ནས་ཡང་དུ་ཐེམ་སྟེ་བསྙེན་སྒྲུབ་གྲངས་མང་པོ་རེད་ན། </a><a data-m="1930611" data-d="3755">ཞི་རྒྱས་དབང་དྲག་གི་འཕྲིན་ལས་ཤུགས་ཀྱིས་འགྲུབ་མ་གཏོགས་ཆེད་དུ་རྩོལ་མི་དགོས། </a><a data-m="1934366" data-d="3800">སྒོ་གསུམ་ལྷུག་པར་གློད་ན་ཆོས་ཉིད་ཀྱི་ངོ་བོ་ཤུགས་ཀྱིས་</a><a data-m="1938166" data-d="2778">མཐོང་བ་ཡིན་མ་གཏོགས། ཧ་ཅང་དམ་པ་དང་བཅུན་ཆེ་ན་</a><a data-m="1940944" data-d="3845">ཆོས་ཉིད་ཀྱི་དོན་ལ་འགྲིབ་འགྲོ་བ་ཡིན། མཆོག་གི་དངོས་གྲུབ་རྩེ་གཅིག་ཏུ་བསྒྲུབས་ན་</a><a data-m="1944789" data-d="4239">ཐུན་མོང་ཞི་རྒྱས་དབང་དྲག་ཤུགས་ཀྱིས་འགྲུབ་འགྲོ་བ་ཡིན། ཆེད་དུ་འབད་མི་དགོས་གསུངས། </a><a data-m="1949028" data-d="5155">(178)  མང་བ་དྲུག་ཏུ་མ་སོང་ཆོས་དྲུག་ནི། །ཞེན་པ་མ་ལོག་འདི་བར་འཁྱོག་པ་མང༌། ། </a><a data-m="1954183" data-d="3761">ཤེས་བྱ་མི་སྒྲུབ་ཐ་མལ་ཤི་བ་མང༌། །གཉེན་པོ་མ་བསྟེན་བསླབ་གསུམ་རལ་བ་མང༌། ། </a><a data-m="1957944" data-d="3995">ཐོས་བསམ་མ་བྱས་སྒོམ་པ་གོལ་བ་མང༌། །རྒྱུ་འབྲས་ཁྱད་གསོད་ངན་སོང་ལྟུང་བ་མང༌། ། </a><a data-m="1961939" data-d="3950">འདུ་འཛི་བདུད་ཀྱིས་སྒྲུབ་པ་བསླུས་པ་མང༌། །མང་པོའི་གསེབ་དེར་བདག་ཉིད་མ་སོང་འཚལ། ། </a><a data-m="1965889" data-d="8244">ཞེས་པ་སྟེ། མང་བ་དྲུག་ཏུ་སོང་ན་སྐྱོན་ཡིན་པས་ན་དེ་ཆོས་དྲུག་ནི། </a><a data-m="1974133" data-d="3417">གང་རེད་ཟེར་ན། འཇིག་རྟེན་ཚེ་འདིའི་བྱ་བ་ལ་ཞེན་པ་མ་ལོག་ན་</a><a data-m="1977550" data-d="3234">བྱ་བ་གང་བྱས་ན་ཚེ་འདིའི་ལྟོ་གོས་ཀྱི་དོན་དག་ལ་</a><a data-m="1980784" data-d="7644">འཁྲུལ་འགྲོ་བ་མ་གཏོགས་མི་ནུས། ཤེས་པར་བྱ་བའི་ཆོས་དེ་ཚུལ་བཞིན་དུ་</a><a data-m="1988428" data-d="1783">ཐོས་བསམ་སྒོམ་གསུམ་མ་བསྒྲུབས་ནས་</a><a data-m="1990211" data-d="4678">ཆོས་ཀྱི་གཟུགས་བརྙན་ཙམ་ཞིག་བྱས་ན་ཆོས་མ་བསྒྲུབས་པ་ཐ་མལ་དུ་ཤི་བ་མང་བ་ཡིན། </a><a data-m="1994889" data-d="3416">ཉོན་མོངས་པའི་གཉེན་པོ་ཚུལ་བཞིན་དུ་རྒྱུད་ལ་མ་བསྟེན་ནས་</a><a data-m="1998305" data-d="5191">ཉོན་མོངས་ཀྱི་དབང་དུ་ཤོར་ན་བསླབ་པ་གསུམ་འདི་སྲུང་སྡོམ་རྣམ་པར་མ་དག་པ་རལ་བ་མང་བ་ཡིན། </a><a data-m="2003496" data-d="3032">ཐོས་བསམ་ཡག་པོ་ཅན་ཞིག་སྔོན་དུ་མ་བྱས་ན་</a><a data-m="2006528" data-d="4963">བླུན་སྒོམ་མུན་རྡོ་འཕང་པ་ཙམ་གྱིས་སྒོམ་པ་ལ་གོལ་བ་མང་བ་ཡིན། </a><a data-m="2011491" data-d="3084">ལས་རྒྱུ་འབྲས་ཕྲ་ཞིབ་ནས་བཟུང་སྟེ་ཚུལ་བཞིན་དུ་བསྲུང་མ་ནུས་ཏེ་</a><a data-m="2014575" data-d="3608">ཁྱད་དུ་གསོད་ན་ངན་སོང་ལྷུང་བ་མང་བ་ཡིན། </a><a data-m="2018183" data-d="5542">རྣམ་གཡེང་དང་འདུ་འཛི་ཞེས་བྱ་བ་འདི་ཕལ་ཆེར་འདིས་བསླུས་པ་མང་བ་མ་གཏོགས། </a><a data-m="2023725" data-d="3076">རྣམ་གཡེང་དང་འདུ་འཛིས་ཞེན་པ་ལོག་པ་འོང་བ་ཡིན། </a><a data-m="2026801" data-d="3699">དེ་ལྟ་བུ་མང་པོའི་གསེབ་དེ་ལ་བདག་ཉིད་མ་སོང་བ་འཚལ། </a><a data-m="2030500" data-d="2875">དེར་སོང་ན་རང་ཉིད་ཆོས་ལ་སྐྱོན་དུ་འགྲོ་བ་ཡིན། </a><a data-m="2033375" data-d="4275">(179)  ཡིན་པ་དྲུག་གིས་བདུད་ལས་རྒྱལ་བ་ནི། །བསྐུལ་འདེབས་ཡེང་མེད་ཡིན་ནོ་ལེ་ལོའི་བདུད་མ་བསྐུར། ། </a><a data-m="2037650" data-d="4711">བློ་སྦྱོང་གཞན་གཅེས་ཡིན་ནོ་རང་འདོད་བདུད་མ་བསྐུར། །གནས་ལུགས་ཐག་ཆོད་ཡིན་ནོ་ཐེ་ཚོམ་བདུད་མ་བསྐུར། ། </a><a data-m="2042361" data-d="5306">ཉམས་ལེན་མཐའ་བྲལ་ཡིན་ནོ་ཕྱོགས་རིས་བདུད་མ་བསྐུར། །སྒྲུབ་པ་གནད་སྣུན་ཡིན་ནོ་ཁ་འབྱམས་བདུད་མ་བསྐུར། ། </a><a data-m="2047667" data-d="2500">དགོངས་པ་མཐའ་གྲོལ་ཡིན་ནོ་གྲུབ་མཐའི་བདུད་མ་བསྐུར། </a><a data-m="2050167" data-d="5305">གསུངས་པ་དེ་རེད་དུས། ཡིན་པ་དྲུག་གི་གདམས་ངག་དང་ལྡན་ན་</a><a data-m="2055472" data-d="3406">བར་ཆད་ཀྱི་བདུད་ལས་རྒྱལ་བ་ཡིན་པས་ན། གང་རེད་ཟེར་ན། </a><a data-m="2058878" data-d="2250">རང་གིས་ཆོས་ལ་བསྐུལ་བ་འདེབས་པ་འདི་</a><a data-m="2061128" data-d="3839">ཡེངས་པ་མེད་པའི་དྲན་པ་དང་ཤེས་བཞིན་བསྟེན་པ་ཡིན་པའི་ཕྱིར་ན། </a><a data-m="2064967" data-d="3866">དྲན་ཤེས་གཉིས་ཡོད་ཚར་ན་ལེ་ལོའི་བདུད་ཀྱི་དབང་དུ་འགྲོ་ཡི་མ་རེད། </a><a data-m="2068833" data-d="5034">བློ་སྦྱོང་གི་སྙིང་པོ་འདི་གཞན་སེམས་ཅན་ལ་ཕན་སེམས་ཀྱི་གཅེས་འཛིན་འདི་ཡིན་པའི་ཕྱིར་ན། </a><a data-m="2073867" data-d="2683">གཞན་ཕན་གྱི་བསམ་པ་བཟང་པོ་རྒྱུད་ལ་ཡོད་ན་</a><a data-m="2076550" data-d="2200">རང་འདོད་ཀྱི་བདུད་ཀྱི་དབང་དུ་འགྲོ་རྒྱུ་མ་རེད། </a><a data-m="2078750" data-d="3105">གནས་ལུགས་ཀྱི་ལྟ་བ་འདི་ཐག་ཆོད་པ་ཞིག་བྱུང་སོང་ན། </a><a data-m="2081855" data-d="2989">ངའི་ལྟ་བ་འདི་ཡིན་ནམ་མིན། སྒོམ་པ་འདི་ཡིན་ནམ་མིན་</a><a data-m="2084844" data-d="2489">བསམ་པའི་ཐེ་ཚོམ་གྱི་བདུད་ཀྱིས་བར་དུ་གཅོད་པ་མི་ལུས། </a><a data-m="2087333" data-d="3837">ཉམས་ལེན་མཐའ་དང་བྲལ་བ་ཞིག་ཡོད་སོང་ན། ཡོད་པ་རྟག་པའི་མཐའ་དང༌། </a><a data-m="2091170" data-d="3335">མེད་པ་ཆད་པའི་མཐའི་ཕྱོགས་རིས་བདུད་དུ་མ་བསྐུར། </a><a data-m="2094505" data-d="5028">སྒྲུབ་པ་གནད་དུ་བསྣུན་པ་ཅན་ཞིག་བྱུང་སོང་ན་ཁ་དང་དོན་གཉིས་ཀ་ཆོས་ལ་འགྲོ་སྟེ། </a><a data-m="2099533" data-d="2641">ཁ་ཡིས་མཐོན་པོ་བཤད་པའི་ལྟ་བ་རྟོགས་ཡོད་མདོག །</a><a data-m="2102174" data-d="4970">མངོན་ཤེས་གྲུབ་རྟགས་ཡོད་མདོག་གི་བདུད་ཀྱི་དབང་དུ་མི་འགྲོ་བ་ཡིན། </a><a data-m="2107144" data-d="3761">དགོངས་པ་མཐའ་བྲལ་ཡིན་པའི་ཕྱིར་ན། མཐའ་ལས་གྲོལ་མ་ཐུབ་ན་</a><a data-m="2110905" data-d="2407">ང་དང་ཁྱོད་ཀྱི་གྲུབ་མཐའ་མང་པོ་བཟུང་</a><a data-m="2113312" data-d="3182">གྲུབ་མཐའ་ལ་ཞེན་པར་འགྱུར་བས་དེའི་བདུད་དུ་མ་བསྐུར་བ་ཡིན། </a><a data-m="2116494" data-d="4039">(180)  ཚད་དྲུག་ལེགས་པར་གཏན་ལ་དབབ་པ་ནི། །རྒྱུ་འབྲས་ཕྲ་སྤྱད་དད་པ་ཆེ་བའི་ཚད། ། </a><a data-m="2120533" data-d="4128">གཏམ་ལ་འཇིགས་པ་ཁྲེལ་འཛེམ་ཆེ་བའི་ཚད། །ཡོན་ཏན་འགོ་བ་གྲོགས་པོ་བཟང་བའི་ཚད། ། </a><a data-m="2124661" data-d="4289">སེམས་ཉིད་ཡུལ་བྲལ་སྒོམ་པ་བཟང་བའི་ཚད། །སྐྱོན་ཡོན་མི་འཕྲོག་ཉམས་ལེན་རྫོགས་པའི་ཚད། ། </a><a data-m="2128950" data-d="2523">སྐུ་གསུམ་ལམ་སློང་ཟད་སར་སྐྱོལ་བའི་ཚད། ། </a><a data-m="2138311" data-d="4133">ཚད་རྣམས་ལྡན་པའི་སྐྱེས་བུ་མཆོག་རབ་ཡིན། ། </a><a data-m="2142444" data-d="5778">གསུངས་པ་སྟེ། ཆོས་ཚུལ་བཞིན་དུ་ཉམས་སུ་བླངས་ཏེ་ཉམས་ལེན་གནད་དུ་གྱུར་པའི་ཚད་དྲུག་ཡོད། </a><a data-m="2148222" data-d="4222">དེ་གང་ཡིན་ཟེར་ནས་བཟུང་སྟེ། རྒྱུ་འབྲས་ཕྲ་ཞིང་ཕྲ་བ་ནས་ཚུལ་བཞིན་དུ་བསྲུངས། </a><a data-m="2152444" data-d="3548">སྡིག་པ་ཕྲ་མོ་ཞིག་ཡིན་ན་འཛེམ། དགེ་བ་ཕྲ་མོ་ཞིག་ཡིན་ན་བསྒྲུབས་ན་</a><a data-m="2155992" data-d="2880">ཡིད་ཆེས་ཀྱི་དད་པ་ངེས་པ་ཡོད་པའི་རྟགས་ཡིན། </a><a data-m="2158872" data-d="5778">རང་གིས་སྨྲ་བ་མང་པོའི་གཏམ་མཐོ་དམན་མང་པོ་མི་སྨྲ་བ་གཏམ་ལ་འཇིགས་ན་</a><a data-m="2164650" data-d="2261">ཁྲེལ་འཛེམ་དང་ངོ་ཚ་ཡོད་པའི་རྟགས་ཡིན། </a><a data-m="2166911" data-d="4394">རང་གི་རྒྱུད་ལ་ཡོན་ཏན་སྔར་མེད་པ་གསར་དུ་ག་ཚོད་འགོ་འོང་ན</a><a data-m="2171305" data-d="4195">ཆོས་ཀྱི་གྲོགས་པོ་རྒྱུད་ལ་འགོ་བར་བྱས་པའི་ཚད་ཡིན། </a><a data-m="2175500" data-d="5133">སེམས་ཉིད་བསྒོམ་བྱ་སྒོམ་བྱེད་དང་བྲལ་བའི་ཡུལ་དང་བྲལ་བའི་གཏད་སོ་བྲལ་བ་ཞིག་རེད་སོང་ན། </a><a data-m="2180633" data-d="3667">འཛིན་པ་མེད་ན་ལྟ་བ་ཡིན། །གསུངས་རྒྱུ་རེད་དུས་སྒོམ་པ་བཟང་བའི་ཚད་ཡིན། </a><a data-m="2184300" data-d="5317">སྐྱོན་དང་ཡོན་ཏན་གང་གིས་ཀྱང་མི་འཕྲོག་པ་དུས་རྟག་ཏུ་ཉམས་ལེན་གྱི་ཚུགས་མ་ཤོར་ན་</a><a data-m="2189617" data-d="4455">ལམ་ཁྱེར་ཐོབ་སོང་ཟིན་ཡིན་པས་ན་ཉམས་ལེན་གྱི་རྟགས་ཡོད་པའི་དོན་ཡིན། </a><a data-m="2194072" data-d="2957">སེམས་ཀྱི་ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། </a><a data-m="2197029" data-d="2949">ཐུགས་རྗེ་འགག་མེད་སྤྲུལ་སྐུ་གསུམ་སྟེ་ལམ་དུ་སློང་ནུས་ན་</a><a data-m="2199978" data-d="4089">ཆོས་རྣམས་ཟད་སར་སྐྱོལ་བའི་ཚད་ཡིན་པས། ཚད་དེ་རྣམས་ལྡན་པའི་གང་ཟག་ཡིན་ན་</a><a data-m="2204067" data-d="2816">བསྟན་འཛིན་གྱི་སྐྱེས་བུ་རབ་ཀྱི་མཚན་ཉིད་ཚང་བ་ཡིན། </a><a data-m="2206883" data-d="4620">(181) ཉེས་པ་དྲུག་ལྡན་མི་བྱ་བསྟན་པ་ནི། །སྡོམ་གསུམ་བླངས་ནས་ཉེས་ལྟུང་འཁུར་མི་བྱ། ། </a><a data-m="2211503" data-d="3841">སྙིང་པོའི་དོན་བོར་ཚིག་ཕྱིར་འབྲང་མི་བྱ། །བྱང་ཆུབ་མི་སྒྲུབ་ཆོས་བརྒྱད་ལྷུར་མི་བྱ། ། </a><a data-m="2215344" data-d="3917">མི་ལུས་ཐོབ་ནས་སྟོང་པར་ལོག་མི་བྱ། །ཟབ་དོན་རྙེད་ནས་དམན་པར་འཇུག་མི་བྱ། ། </a><a data-m="2219261" data-d="1982">སྡེ་སྣོད་འཆད་མཁས་ཉམས་ལེན་མེད་མི་བྱ། ། </a><a data-m="2222739" data-d="5244">གསུངས་དུས། ཉེས་པ་དྲུག་ཡོད། ཉེས་པ་དྲུག་པོ་འདི་དུས་རྟག་ཏུ་བྱ་མི་ཉན། </a><a data-m="2227983" data-d="4695">གང་རེད་ཟེར་ན། སོ་བྱང་སྔགས་གསུམ་གྱི་སྡོམ་པ་གསུམ་རྒྱུད་ལ་བླངས་ཚར་ནས་</a><a data-m="2232678" data-d="2799">ཉེས་པ་དང་ལྟུང་བ་རང་གི་རྒྱུད་ལ་མེད་པ་བཤགས་སྦྱོང་གིས་</a><a data-m="2235477" data-d="4472">གནད་དུ་འགྲོ་བ་ཅན་ཞིག་དགོས། སྙིང་པོ་དོན་ཉམས་ལེན་གྱི་གནད་སྙིང་པོ་འདྲ་འདི་</a><a data-m="2239949" data-d="4518">མ་ཤེས་ན་ཚིག་ཐ་སྙད་མང་པོ་ཤེས་ཉམས་ལེན་གྱི་གནད་ལ་ཕན་རྒྱུ་མ་རེད་དུས། </a><a data-m="2244467" data-d="4450">དེའི་རྗེས་སུ་འབྲང་བར་མི་བྱ། བྱང་ཆུབ་སངས་རྒྱས་ཀྱི་གོ་འཕང་མི་སྒྲུབ་པ་</a><a data-m="2248917" data-d="3016">འཇིག་རྟེན་ཆོས་བརྒྱད་ཀྱི་བྱ་བ་ལྷུར་ལེན་པ་མི་བྱ། </a><a data-m="2251933" data-d="3072">མིའི་ལུས་རྟེན་ཐོབ་ནས་དལ་འབྱོར་དོན་དང་ལྡན་པའི་ཆོས་ལ་</a><a data-m="2255005" data-d="3073">མི་ཚུད་པ་རྣམ་གཡེང་དང་འདུ་འཛིས་སྟོང་ལོག་མི་བྱ། </a><a data-m="2258078" data-d="3106">ཟབ་མོ་སྟོང་པ་ཉིད་ཀྱི་དོན་མངོན་སུམ་རྟོགས་ནས་</a><a data-m="2261184" data-d="2435">ཐེག་པ་དམན་པ་ལ་མར་འཇུག་པར་མི་བྱ། </a><a data-m="2263619" data-d="3437">སྡེ་སྣོད་ཐམས་ཅད་ཕར་འཆད་པ་ལ་མཁས་ན། </a><a data-m="2267056" data-d="3120">མི་ལ་ཆོས་འཆད་པ་འདི་རང་གི་རྒྱུད་ལ་ཉམས་ལེན་ཡོད་དགོས་མ་གཏོགས། </a><a data-m="2270176" data-d="4037">ཉམས་ལེན་མེད་པའི་ཆོས་འཆད་ཀྱིས་ཕན་པ་མེད་པས་ན་ཉམས་ལེན་མེད་པ་མི་བྱ། </a><a data-m="2274213" data-d="4481">(182)  སྒྲུབ་ལ་ཉེས་པ་བསམ་པའི་ཆོས་དྲུག་ནི། །བར་ཆོད་མང་ན་མཐུན་འཇུག་རྩིག་པ་བསྒྱེལ། ། </a><a data-m="2278694" data-d="3649">འདུན་པ་མ་ལོག་ལོང་མེད་རྒྱུད་ལ་བསྟེན། །སྙིང་རྗེ་མ་སྐྱེས་རང་ལ་དཔེ་ལོང་ལྟོས། ། </a><a data-m="2282343" data-d="4262">བྱིན་རླབས་ཡལ་ན་མོས་གུས་བརྩོན་འགྲུས་བསྐྱེད། །གནོད་བྱེད་མང་ན་ཞུན་ཐར་མང་དུ་སྦྱོངས། ། </a><a data-m="2286605" data-d="3878">གཞན་དོན་འདོད་ན་སེམས་བསྐྱེད་སྨོན་ལམ་ཐོབ། །དེ་ལྟར་བྱས་ན་ཉེས་པའི་སྐྱོན་ལས་གྲོལ། ། </a><a data-m="2290483" data-d="5682">ཞེས་པ་སྟེ། དམ་པའི་ཆོས་སྒྲུབ་པ་ལ་བར་ཆད་ཀྱི་ཉེས་པ་ཡོད་</a><a data-m="2296165" data-d="4013">དེ་ཉེས་པ་འདི་ངོ་ཤེས་པར་བྱས་ནས་དེའི་དབང་དུ་མ་འགྲོ་བ་དགོས། </a><a data-m="2300178" data-d="3798">གང་རེད་ཟེར་ན། རང་ཆོས་སྒྲུབ་པ་དེ་ལ་བར་ཆད་མང་པོ་འབྱུང་ན་</a><a data-m="2303976" data-d="3162">འཇིག་རྟེན་མཐུན་འཇུག་གི་བྱ་བ་ལྟོ་གོས་ལ་སོགས་པ་དང༌། </a><a data-m="2307138" data-d="5273">ཡོན་བདག་ངོ་སྲུང་བ་མང་པོ་རྩིག་པ་བསྒྱེལ་ཏེ་ཕར་བློས་གཏོང་བཞག་ན་དགའ་བ་ཡིན། </a><a data-m="2312411" data-d="4689">དམ་པའི་ཆོས་ཡང་ནས་ཡང་དུ་སྒྲུབ་རྒྱུའི་འདུན་པ་སེམས་ལ་ཡག་པོ་མི་སྐྱེ་ན་ནི། </a><a data-m="2317100" data-d="2081">ཚེ་ལ་ལོང་མེད་མི་རྟག་པ་འདི་རྒྱུད་ལ་བསྟེན་ནས་</a><a data-m="2319181" data-d="3394">ཆོས་ལ་རང་ཤུགས་ཀྱིས་འདུན་མ་འོང་པའི་ཐབས་ཡོད་པ་མ་ཡིན། </a><a data-m="2322575" data-d="3899">སྙིང་རྗེ་རང་གི་རྒྱུད་ལ་མ་སྐྱེས་ན། དཔེར་ན་རང་ལ་ཚེར་མ་ཞིག་ཟུག་ནའང་</a><a data-m="2326474" data-d="3296">བཟོད་མི་ནུས་པ་དང༌། ཚིག་སྙན་པོ་ཞིག་ཐོས་ན་དགའ་བ་</a><a data-m="2329770" data-d="2713">འདིས་སེམས་ཅན་ཐམས་ཅད་ལ་དེ་བཞིན་དུ་རེད་བསམ་སྟེ། </a><a data-m="2332483" data-d="4011">རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །ཟེར་མཁན་འདི་ཡིན། </a><a data-m="2336494" data-d="3161">བྱིན་རླབས་རྒྱུད་ལ་ཡལ་སོང་ན་བླ་མ་སངས་རྒྱས་དངོས་མཐོང་གི་</a><a data-m="2339655" data-d="4767">མོས་གུས་དང་ཅི་མཛད་ལེགས་པར་མཐོང་བའི་སྒོ་ནས་བརྩོན་འགྲུས་བསྐྱེད་པ་གལ་ཆེ་བ་ཡིན། </a><a data-m="2344422" data-d="2417">གནོད་བྱེད་ཀྱི་དགྲ་དང་གདོན་མང་འབྱུང་ན་</a><a data-m="2346839" data-d="3394">རང་གི་ཉམས་དང་རྟོགས་པའི་ཞུན་ཐར་མང་དུ་དཔྱད་དེ་</a><a data-m="2350233" data-d="4434">གནོད་བྱེད་ཐམས་ཅད་དགེ་བའི་བསྐུལ་མ་དང༌། སྡུག་བསྔལ་ཐམས་ཅད་དང་དུ་ལེན་པར་བྱེད་པ་ཡིན། </a><a data-m="2354667" data-d="3097">གཞན་སེམས་ཅན་གྱི་དོན་རྒྱ་ཆེན་པོ་ཞིག་བྱེད་པར་འདོད་ན་</a><a data-m="2357764" data-d="3645">བྱང་ཆུབ་མཆོག་ཏུ་སེམས་བསྐྱེད་པའི་གཞན་ཕན་གྱི་བསམ་པ་བཟང་པོ་དེ་དང༌། </a><a data-m="2361409" data-d="3830">གཞན་དོན་རྒྱ་ཆེན་པོ་འགྲུབ་པའི་སྨོན་ལམ་ཡང་ནས་ཡང་དུ་བྱས་ན། </a><a data-m="2365239" data-d="3190">དེ་ལྟར་བྱས་ན་ཉེས་པའི་སྐྱོན་ཐམས་ཅད་ལས་གྲོལ་བར་འགྱུར་བ་ཡིན། </a><a data-m="2368429" data-d="4138">(183)  སྒྲུབ་པའི་དམ་ཆོས་ཚད་མ་དྲུག་ལྡན་ནི། །མདོ་རྒྱུད་ལུང་ཟིན་བཀའ་ཡི་ཚད་མ་དང༌། ། </a><a data-m="2372567" data-d="3554">བརྒྱུད་པ་མ་ཆད་གདམས་ངག་ཚད་མ་དང༌། །ཉམས་སེལ་མ་ཞུགས་བྱིན་རླབས་ཚད་མ་དང༌། ། </a><a data-m="2376121" data-d="4057">འདྲ་མིན་མ་བསླད་ཡང་དག་ཚད་མ་དང༌། །རང་རྒྱུད་ཁེལ་བ་ཉམས་མྱོང་ཚད་མ་དང༌། ། </a><a data-m="2380178" data-d="4244">མངོན་སུམ་རྗེས་དཔག་གཏན་ཚིགས་ཚད་མ་དང༌། །རྣམ་པ་དྲུག་ལྡན་ཤིན་ཏུ་གཅེས་པ་ཡིན། ། </a><a data-m="2384422" data-d="6967">ཞེས་པ་སྟེ། ཆོས་བསྒྲུབ་ན་ཆོས་ཚད་ལྡན་གྱིས་སྒྲུབ་པར་བྱེད་པ་ལས་</a><a data-m="2391389" data-d="4096">ཡོན་ཏན་དྲུག་པོ་འདི་དགོས། གང་རེད་ཟེར་ན། </a><a data-m="2395485" data-d="5565">རང་གི་ཉམས་ལེན་བྱེད་རྒྱུ་དེ་ལ་སངས་རྒྱས་ཀྱིས་གསུངས་རྒྱུ་མདོ་དང་རྒྱུད་ཀྱི་ལུང་གིས་ཟིན་པའི་</a><a data-m="2401050" data-d="2797">སངས་རྒྱས་ཀྱི་བཀའ་འཁྲུལ་པ་མེད་པ་ལ་ཁུངས་བཅོལ་རྒྱུ་ཡོད་ན་</a><a data-m="2403847" data-d="2370">གདམས་ངག་ཁུངས་ཐུབ་པ་ཡིན་པས་དེ་དགོས། </a><a data-m="2406217" data-d="3383">དེ་ནས་ཆོས་སྐུ་ཀུན་ཏུ་བཟང་པོ་ནས་རང་གི་རྩ་བའི་བླ་མའི་བར་དུ་</a><a data-m="2409600" data-d="5114">བྱིན་རླབས་བརྒྱུད་པ་མ་ཆད་པ་ཡིན་ན་བླ་མའི་མན་ངག་ཚད་མ་ཡིན་རྒྱུ་རེད་དེ་དེ་དགོས། </a><a data-m="2414714" data-d="3325">དེ་ནས་རང་གི་ཉམས་ལེན་བྱེད་པའི་གང་ཟག་དེ་ལ་</a><a data-m="2418039" data-d="4411">དམ་ཚིག་ལ་སེལ་མ་ཞུགས་པ་ཞིག་ཡོད་ན་བྱིན་རླབས་མྱུར་དུ་འཇུག་རྒྱུ་རེད་དུས་དེ་དགོས། </a><a data-m="2422450" data-d="4378">འདྲ་བ་མང་པོ་ཡོད་ནའང་འདྲ་བ་ཐམས་ཅད་ནོར་ཉན་རྒྱུ་མ་རེད་དུས། </a><a data-m="2426828" data-d="4739">དེ་མ་བསླད་པ་ཡང་དག་པ་ཚུལ་བཞིན་ཁུངས་ཡོད་པ་ཅན་ཞིག་དགོས། </a><a data-m="2431567" data-d="4850">རང་གི་རྒྱུད་ལ་སྤང་བྱ་ཉོན་མོངས་པའི་གཉེན་པོ་ག་ཚོད་འགྲོ་ཡི་འདུག །</a><a data-m="2436417" data-d="5409">ངེས་འབྱུང་ག་ཚོད་སྐྱེས་འདུག །ཉམས་མྱོང་ག་ཚོད་སྐྱེས་འདུག་</a><a data-m="2441826" data-d="3052">ཚུལ་བཞིན་དུ་མ་བལྟས་ནས་རང་གི་རྒྱུད་ལ་བརྟག་དཔྱད་མ་བཏང་ན་</a><a data-m="2444878" data-d="4016">མི་རུང་བས་ཉམས་མྱོང་ཚད་མ་ཡོང་དགོས། ཉམས་མྱོང་དེ་དག་ཐམས་ཅད་ལའང༌། </a><a data-m="2448894" data-d="3095">དཔེར་ན་མིག་གིས་མངོན་སུམ་དུ་མཐོང་བ་ཞིག་ཡིན་ན་མངོན་སུམ། </a><a data-m="2451989" data-d="3317">བློ་ཡིས་རྗེས་སུ་དཔག་སྟེ་དེ་འདྲ་ཡིན་ས་རེད་བསམ་རྒྱུ་འདི་</a><a data-m="2455306" data-d="3200">གཏན་ཚིགས་ཚད་མ་གཉིས་པོ་དེ་རྣམ་པ་དྲུག་དང་ལྡན་ན་</a><a data-m="2458506" data-d="2872">ཆོས་ཚད་ལྡན་དུ་འགྱུར་པས་ཤིན་ཏུ་གཅེས་པ་ཡིན། </a><a data-m="2461378" data-d="3911">(184)  རང་སྐྱོན་མཚང་ནས་འབྲུ་བའི་ཆོས་དྲུག་ནི། །ངན་གཡོའི་ཁྲིམས་ཀྱིས་རང་མགོ་མ་བསྐོར་ཅིག །</a><a data-m="2465289" data-d="4840">མི་དགེའི་སྡིག་པས་རང་ཕུང་མ་བསྒྲུབས་ཤིག །ཞེན་འཛིན་ཕུང་འདྲེས་རང་བདུད་མ་འབེབས་ཤིག །</a><a data-m="2470129" data-d="3646">ཁོང་ཁྲོའི་སེམས་ཀྱིས་རང་སེམས་མ་དཀྲུགས་ཤིག །རྣམ་གཡེང་འདུ་འཛིས་རང་དོན་མ་སླུ་ཞིག །</a><a data-m="2473775" data-d="5347">འཁོར་བའི་གཡང་སར་རང་ཉིད་མ་འདོར་ཅིག །གྲོས་དེ་ཉན་ན་འདུན་མ་ལེགས་པར་འོང༌། ། </a><a data-m="2479122" data-d="4189">ཞེས་པ་སྟེ། རང་ལ་ཉེས་པའི་སྐྱོན་ཡོད་པ་འདི་ངོ་ཤེས་ཏེ་</a><a data-m="2483311" data-d="3565">སྐྱོན་མཚང་ནས་འབྲུ་དགོས་ཡིན། གང་རེད་ཟེར་ན། </a><a data-m="2486876" data-d="4691">ངན་གཡོ་ཞེས་བྱ་བ་ཕ་རོལ་མི་མགོ་སྐོར་བྱེད་ཀྱི་ཆོས་པ་མི་གནས། </a><a data-m="2491567" data-d="4389">ཡང་དག་རང་རྒྱུད་མ་འདུལ་ནས་ད་དུང་དེ་བྱས་ན་རང་གིས་རང་ལ་མགོ་སྐོར་གཏོང་གི་རེད། </a><a data-m="2495956" data-d="2800">གཞན་ལ་མགོ་བསྐོར་བཏང་མེད་དེ་དེ་མ་བྱེད། </a><a data-m="2498756" data-d="3571">སྡིག་པ་མི་དགེ་བ་འདི་རང་གི་རྒྱུད་ལ་བྱས་ན་རང་ཕུང་ཡོང་རྒྱུ་རེད་དུས། </a><a data-m="2502327" data-d="3012">དེ་ཕྱིར་ན་ངོས་དང་ལྐོག་གཉིས་ཀ་ནས་སྡིག་པ་མ་བྱེད། </a><a data-m="2505339" data-d="3400">འཇིག་རྟེན་ཚེ་འདིའི་བྱ་བ་ཐམས་ཅད་ལ་ཞེན་འཛིན་མང་པོ་ཞིག་བྱས་ན་</a><a data-m="2508739" data-d="2059">ཕུང་འདྲེ་འདི་རང་གི་རྒྱུད་ལ་ཞུགས་འོང་རྒྱུ་རེད། </a><a data-m="2510798" data-d="3280">དེ་ཞེན་འཛིན་མ་བྱེད། ཁོང་ཁྲོ་ཆེ་ནས་བཟུང་སྟེ་</a><a data-m="2514078" data-d="4239">རང་གི་སེམས་རྣལ་དུ་མི་གནས་པ་བག་མི་ཕེབས་པ་ཞིག་འོང་བ་ཡིན་པའི་ཕྱིར་ན་</a><a data-m="2518317" data-d="2433">ཁོང་ཁྲོའི་སེམས་ཀྱིས་རང་རྒྱུད་མ་དཀྲུགས། </a><a data-m="2520750" data-d="3067">རྣམ་གཡེང་དང་འདུ་འཛི་འདི་ད་ལྟ་གནས་སྐབས་ཡག་པོ་འདྲ་ཞིག་ཡོད་དུས། </a><a data-m="2523817" data-d="3766">ཕུགས་ཀྱི་རང་དམ་པའི་ཆོས་ལས་བཤོལ་བ་ཡིན་པས་དེ་རང་དོན་མ་སླུ། </a><a data-m="2527583" data-d="3838">ཁམས་གསུམ་འཁོར་བ་དཔེར་ན་གཡང་ས་ལས་ལྷུང་བ་དང་འདྲ་བ་ཡིན་པས་</a><a data-m="2531421" data-d="3413">འཁོར་བའི་བྱ་བའི་གཡང་ས་དེས་རང་གིས་རང་ཕུང་བར་མ་བྱེད་ཅིག །</a><a data-m="2534834" data-d="2677">དེ་དག་ཐམས་ཅད་གྲོས་དེ་ཉན་པར་བྱས་ན་</a><a data-m="2537511" data-d="2600">དམ་པའི་ཆོས་ཀྱི་འདུན་མ་ལེགས་པ་འོང་བ་ཡིན། </a><a data-m="2540111" data-d="3711">(185)  མཐོ་དམན་དྲིལ་ནས་བསྟན་པའི་ཆོས་དྲུག་ནི། །ཡར་ལ་བླ་མ་ཡི་དམ་མཁའ་འགྲོ་མཆོད། ། </a><a data-m="2543822" data-d="4322">མར་ལ་སྣོད་བཅུད་ལོངས་སྤྱོད་འབྲེལ་ཐག་ཆོད། །བར་དུ་སྣང་སྟོང་ཟུང་འཇུག་དོན་ལ་སྦྱོངས། ། </a><a data-m="2548144" data-d="3589">ཕར་ལ་དགེ་བ་སེམས་ཅན་དོན་ལ་བསྔོས། །ཚུར་ལ་དཀོན་མཆོག་ཡོན་ཏན་རྒྱུད་ལ་སྦྱོར། ། </a><a data-m="2551733" data-d="5428">བར་དུ་བདག་གཞན་དགེ་སྦྱོར་དམིགས་མེད་སྐྱོལ། །དེ་ཡིས་ལམ་ཟབ་སྙིང་པོའི་དམ་ཆོས་འགྲུབ། ། </a><a data-m="2557161" data-d="4295">ཅེས་པ་སྟེ། ཉམས་རྟོགས་པ་མཐོན་པོའི་སྤྱོད་པ་དང༌། </a><a data-m="2561456" data-d="3620">དབང་པོ་ཐ་མ་དམན་པའི་སྤྱོད་པ་ཐམས་ཅད་གཅིག་ཏུ་དྲིལ་ནས་</a><a data-m="2565076" data-d="2617">ཉམས་སུ་ལེན་ནུས་ན་རང་རྒྱུད་འདུལ་འགྲོ་རྒྱུ་རེད་དུས། </a><a data-m="2567693" data-d="3768">དེ་ཕྱིར་ན་ཡར་ལ་རང་གི་བྱིན་རླབས་ཀྱི་རྩ་བ་བླ་མ་ལ་</a><a data-m="2571461" data-d="3022">སངས་རྒྱས་དངོས་མཐོང་གི་མོས་གུས་ཀྱིས་བླ་མའི་རྣལ་འབྱོར་བསྒོམ། </a><a data-m="2574483" data-d="2883">དངོས་གྲུབ་ཀྱི་རྩ་བ་ཡི་དམ་ལ་བསྙེན་སྒྲུབ་ལས་གསུམ་བྱས། </a><a data-m="2577366" data-d="5312">འཕྲིན་ལས་ཀྱི་རྩ་བ་མཁའ་འགྲོ་ཐམས་ཅད་ལ་ཚོགས་དང་གཏོར་མས་མཆོད་པར་བྱེད་དགོས་པ་ཡིན། </a><a data-m="2582678" data-d="4477">མར་འཁོར་བའི་ཕྱི་སྣོད་ཀྱི་འཇིག་རྟེན་ནང་བཅུད་ཀྱི་སེམས་ཅན་དེ་དག་ཐམས་ཅད་ལ་</a><a data-m="2587155" data-d="2857">བདེ་སྐྱིད་ལོངས་སྤྱོད་ཡོད་པ་དེ་རང་ལ་ཨེ་ཐོབ་བསམ་ཐོབ་པའི་</a><a data-m="2590012" data-d="4855">ཐབས་ཤེས་བྱེད་རྒྱུའི་འབྲེལ་ཐག་ཐམས་ཅད་རྩད་ནས་གཅོད་དགོས་པ་ཡིན། </a><a data-m="2594867" data-d="6172">བར་དུ་ཚེ་འདིའི་སྣང་བ་འདི་ཐམས་ཅད་སྣང་ཆ་ལ་མ་འགགས་པ་འཇའ་ལྟར་དུ་བཀྲ་བ་ཡིན་ནའང༌། </a><a data-m="2601039" data-d="4739">དེ་ལ་བདེན་འཛིན་དང་ཞེན་པ་མ་བྱེད་པ་སྟོང་ཉིད་སྒྱུ་མ་དང་རྨི་ལམ་ལྟ་བུའི་སྒོ་ནས་</a><a data-m="2605778" data-d="2716">ཞེན་ཆགས་ཕྱུང་སྟེ་ཟུང་འཇུག་གི་དོན་ལ་སྦྱོངས། </a><a data-m="2608494" data-d="4389">རང་གི་དགེ་བའི་རྩ་བ་ཇི་སྙེད་ཡོད་པ་དེ་རང་གཅིག་པུའི་དོན་དུ་མ་བྱས་པ། </a><a data-m="2612883" data-d="2458">ཕར་སེམས་ཅན་ཐམས་ཅད་ཀྱི་དོན་དུ་བསྔོ་ན་</a><a data-m="2615341" data-d="4335">རང་གི་དགེ་སྦྱོར་དེའང་མང་པོར་འགྱུར་བ་དང་བྱང་ཆུབ་སེམས་པའི་སྤྱོད་པ་རྫོགས་འགྲོ་ལེ་ཡིན། </a><a data-m="2619676" data-d="4102">རང་གི་རྒྱུད་ལ་ཚུར་སངས་རྒྱས་ཆོས་དགེ་འདུན་གསུམ་གྱི་ཡོན་ཏན་</a><a data-m="2623778" data-d="3522">གང་ཡོད་པ་དེ་རང་གི་རྒྱུད་ལ་སྔར་ཡོད་པ་འདི་ཉིད་གོང་འཕེལ། </a><a data-m="2627300" data-d="2663">མེད་པ་འདི་གསར་དུ་འབྱུང་བའི་རྒྱུད་ལ་སྦྱོར། </a><a data-m="2629963" data-d="4040">བར་དུ་རང་ཡིན་ན་འདྲ། གཞན་ཡིན་ན་འདྲ་དེ་ཐམས་ཅད་</a><a data-m="2634003" data-d="4579">དགེ་བའི་རྩ་བ་དགེ་སྦྱོར་བྱེད་པ་ལ་ཡང་ནས་ཡང་དུ་བསྐུལ་བ་གདབ་ཤིང་</a><a data-m="2638582" data-d="3262">དགེ་སྦྱོར་ཡག་པོ་བསྒྲུབས་སོང་ནའང༌། ངས་དགེ་སྦྱོར་འདི་འདྲ་བསྒྲུབས་ཡོད་</a><a data-m="2641844" data-d="3350">བསམ་རྒྱུའི་རློམ་སེམས་མེད་པ་དམིགས་པ་རྩེ་གཅིག་ཏུ་འབད་དེ། </a><a data-m="2645194" data-d="3767">དེ་ཡིས་ལམ་ཟབ་སྙིང་པོ་དམ་པའི་ཆོས་ཚུལ་བཞིན་དུ་འགྲུབ་པ་ཡིན། </a><a data-m="2648961" data-d="3772">(186) ཆོས་དང་འཛོལ་བ་ཡ་ཆ་རྣམ་དྲུག་ནི། །མི་ལུས་ཐོབ་ནས་སྡིག་སྤྱོད་ཡ་རེ་ཆ། ། </a><a data-m="2652736" data-d="4614">ཆོས་དང་ཕྲད་ནས་མི་བསྒྲུབ་ཡ་རེ་ཆ། །ཚུལ་ཁྲིམས་ཐོབ་ནས་རལ་པ་ཡ་རེ་ཆ། ། </a><a data-m="2657350" data-d="3571">དམ་ཚིག་ཉམས་པའི་སྒྲུབ་པ་ཡ་རེ་ཆ། །ཆོས་ཀྱིས་རྙེད་འཚོལ་ལོག་འཚོ་ཡ་རེ་ཆ། ། </a><a data-m="2660921" data-d="5429">རང་དོན་ཕྱལ་བའི་གཞན་དོན་ཡ་རེ་ཆ། །བསམ་ཞིང་ཡི་མུག་གང་ཟག་མང་བར་གདའ། ། </a><a data-m="2666350" data-d="6808">གསུངས་དུས། ཆོས་དང་འཛོལ་བ་ཟེར་དུས་ཆོས་དང་རང་རྒྱུད་ཐ་དད་དུ་འགྲོ་བ། </a><a data-m="2673158" data-d="3921">ཡ་ཆ་བ་ཟེར་སྐྲག་དགོས་རྒྱུའི་ཉེས་པ་དྲུག་ཡོད། གང་རེད་ཟེར་ན། </a><a data-m="2677079" data-d="3159">མིའི་ལུས་རྟེན་ཐོབ་ནས་འདི་དལ་འབྱོར་དོན་ཡོད་པ་མི་བྱེད་པ་</a><a data-m="2680238" data-d="2343">མི་དགེ་སྡིག་པ་སྤྱོད་པའི་གང་ཟག་འདི་ཐམས་ཅད་</a><a data-m="2682581" data-d="4980">ཤིན་ཏུ་ཡ་ང་བའི་གནས་སུ་འགྱུར་བ་ཡིན། དམ་པའི་ཆོས་ཚུལ་བཞིན་དུ་ཕྲད། </a><a data-m="2687561" data-d="3062">དགེ་བའི་བཤེས་གཉེན་བསྟེན་ཡོད་ན་ཆོས་འདི་ལག་ཏུ་མི་ལེན་པ་</a><a data-m="2690623" data-d="3344">རང་བཞིན་གྱིས་མི་བསྒྲུབ་པ། ཁྱིའི་མདུན་དུ་རྩྭ་བཞག་པ་ལྟ་བུ་བྱས་ན་</a><a data-m="2693967" data-d="6311">དེའང་ཡ་ང་བའི་གནས་ཡིན། སོ་བྱང་སྔགས་གསུམ་གྱི་ཚུལ་ཁྲིམས་ཀྱི་སྡོམ་པ་ཡང་དག་ཅིག་རང་ལ་ཐོབ་སོང་ན། </a><a data-m="2700278" data-d="3228">དེ་དྲན་པ་དང་ཤེས་བཞིན་གྱི་སྒོ་ནས་སྲུང་སྡོམ་མི་བྱེད་པ། </a><a data-m="2703506" data-d="4160">ཉམས་ཆག་གིས་རལ་བཅུག་བཞག་ན་དེའང་ཡ་ང་བའི་གནས་ཡིན། </a><a data-m="2707666" data-d="2532">དམ་ཚིག་ཉམས་སོང་བའི་གང་ཟག་གཅིག་ཡོད་ན་</a><a data-m="2710198" data-d="4002">མཆོག་དང་ཐུན་མོང་གི་དངོས་གྲུབ་གང་བསྒྲུབ་ན་</a><a data-m="2714200" data-d="3372">ཚུལ་བཞིན་དུ་མི་བསྒྲུབ་པས་འདི་ཡ་ང་བའི་གནས་ཡིན། </a><a data-m="2717572" data-d="4145">དམ་པའི་ཆོས་ལ་བརྟེན་ཏེ་ལོངས་སྤྱོད་ཀྱི་རྙེད་པ་མང་པོ་འཚོལ་བ་དེ་</a><a data-m="2721717" data-d="4072">ཆོས་ཀྱི་ལོག་འཚོ་རེད་དུས་དཀོར་གྲིབ་ཆེན་པོ་ཡིན་པས་དེ་ཡ་ང་བ་ཡིན། </a><a data-m="2725789" data-d="3669">རང་གི་དོན་ཚུལ་བཞིན་དུ་མ་གྲུབ་གོང་ནས་གཞན་དོན་བྱེད་མདོག་བྱས་ན་</a><a data-m="2729458" data-d="3859">རང་གི་དོན་དུ་རང་ལ་རྙེད་པ་བཀུར་སྟི། སྙན་པ་གྲགས་པ་འཐོབ་བྱེད་རེད། </a><a data-m="2733317" data-d="2595">གཞན་དོན་མི་འགྲུབ་པས་ཡ་ང་བའི་གནས་ཡིན། </a><a data-m="2735912" data-d="5494">ཡ་ང་བའི་གནས་དྲུག་པོ་དེ་དག་ཐམས་ཅད་ལ་བསམ་ན་ཡི་མུག་པ་དང༌། </a><a data-m="2741406" data-d="3033">གང་ཟག་ཕལ་ཆེར་ཡ་ང་བ་དྲུག་གི་དབང་དུ་འགྲོ་བར་གདའ། </a></p>
</section></article>
</div>


<p id="mengag-dzo-7" style="font-size: 26pt; color: brown;">སྒྲ་བདུན་པ།</p>         
<audio id="hyperplayer10" style="position:relative; width:97%" src="https://d3ctxlq1ktw2nl.cloudfront.net/staging/2024-11-14/34e1c358-436c-75b1-2600-38d162088162.mp3" type="audio/mp3" controlsList="nodownload" controls></audio>

          <div id="hypertranscript10" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="3110">(187) ཆོས་ལ་འདྲེད་པའི་རྒྱུ་དྲུག་བསྟན་པ་ནི། །གྲོགས་ངན་བསྟེན་ན་དགེ་སྦྱོར་འདྲེད་པའི་རྒྱུ། ། </a><a data-m="3110" data-d="5018">བླ་མའི་སྐྱོན་རྟོག་མོས་གུས་འདྲེད་པའི་རྒྱུ། །རྩོལ་བས་མི་སྒོམ་ཉམས་མྱོང་འདྲེད་པའི་རྒྱུ། ། </a><a data-m="8128" data-d="4266">ཡེང་བའི་ལམ་སྡོད་དམ་ཆོས་འདྲེད་པའི་རྒྱུ། །གཞན་གྱི་སྐྱོན་རྟོག་དག་སྣང་འདྲེད་པའི་རྒྱུ། ། </a><a data-m="12394" data-d="3889">ལང་ཅན་རིག་པ་འཁྲུལ་པར་འདྲེད་པའི་རྒྱུ། །རྒྱུ་དྲུག་སྤངས་ལ་དམ་ཆོས་བསྒྲུབ་པར་བྱ། ། </a><a data-m="16283" data-d="3261">ཞེས་པ་སྟེ། ཆོས་ལ་འདྲེད་ཟེར་དུས་དང་པོ་ཆོས་ཐོས། </a><a data-m="19544" data-d="7240">ཐོས་པ་ལ་ཆོས་མང་པོ་ཐོས་སོང་ན་ཡ་མཚན་དང་ངེས་ཤེས་གང་ཡང་མི་སྐྱེ་བ་ཆོས་འདྲེད་དུ་འགྲོ་བའི་རྒྱུ་དྲུག་ཡོད། </a><a data-m="26789" data-d="4550">གང་ཡིན་ཟེར་ན། སྡིག་པའི་གྲོགས་པོ་དེ་བསྟེན་ན་དགེ་སྦྱོར་རང་གི་རྒྱུད་ལ་བརྩོན་འགྲུས་ཀྱིས་</a><a data-m="31339" data-d="5680">ཡང་དག་པ་མི་བྱེད་པ་རང་བཞིན་དགེ་སྦྱོར་དེ་ཕ་འདྲེད་བརྡབ་ཤོར་འགྲོ་ལེ་ཡིན། </a><a data-m="37019" data-d="3562">བླ་མའི་ཡོན་ཏན་ལ་མི་རྟོག་བླ་མའི་སྐྱོན་ལ་རྟོག་བསྡད་ན་</a><a data-m="40581" data-d="3590">མོས་གུས་ཇེ་ཆུང་དུ་འགྲོ་བ་ཡིན་པས་མོས་གུས་འདྲེད་པས་འགྲོ་བ་ཡིན། </a><a data-m="44171" data-d="4100">ཉམས་ལེན་གྱིས་ཉིན་མི་དལ་མཚན་མི་ཉལ་པས་བརྩོན་འགྲུས་ཡང་དག་པ་མ་བྱས་ན་</a><a data-m="48271" data-d="5229">ཉམས་མྱོང་ཞིག་ཡོད་ནའང་གློ་བུར་དུ་ཡལ་འགྲོ་བ་མ་གཏོགས་ཕན་པ་མི་ཐོགས་པ་ཡིན། </a><a data-m="53500" data-d="5650">དེ་ནས་དུས་རྟག་ཏུ་སེམས་ཡེང་བྱེད་ཀྱི་ལམ་ལ་བསྡད་ན་དམ་པའི་ཆོས་ཐོས་བསམ་སྒོམ་གསུམ་གང་བྱས་ན་</a><a data-m="59150" data-d="4050">འགྲིབ་འགྲོ་བ་མ་གཏོགས་ཡར་རྒྱས་འགྲོ་རྒྱུ་མེད་པས་ན་དམ་ཆོས་འདྲེད་པའི་རྒྱུ་ཡིན། </a><a data-m="63200" data-d="5560">གཞན་ཐམས་ཅད་ལ་དག་སྣང་མི་སྦྱོང་བ་ཕ་རོལ་པོ་འདི་ལ་སྐྱོན་འདི་འདུག་དེ་སོགས་མང་པོ་བསམ་བསྡད་ན་</a><a data-m="68760" data-d="4518">རང་གི་དག་སྣང་འདི་མ་ཆུང་དུ་འགྲོ་བའི་རྒྱུ་ཡིན། </a><a data-m="73278" data-d="8190">ལོང་མེད་ཀྱི་བྱ་བ་རྒྱུད་ལ་མི་སྐྱེས་པ་ཚེ་རིང་པོ་བསྡད་པའི་སྣང་བ་ཤར་ཏེ་ལས་ཀ་མང་པོ་བྱས་ན་</a><a data-m="81468" data-d="3050">དེ་ལ་ལང་ཤོར་དུ་སོང་ནས་རིག་པ་ཁམས་གསུམ་འཁོར་བ་འཁྲུལ་པ་ལ་འཁྱམ་འགྲོ་བའི་རྒྱུ་ཡིན་པས། </a><a data-m="84518" data-d="3452">རྒྱུ་དྲུག་སྤངས་ནས་དམ་པའི་ཆོས་རྣམ་པར་དག་པ་བསྒྲུབ་པར་བྱ། </a><a data-m="87970" data-d="3758">(188) དགྲ་དྲུག་སྤང་བར་གདམས་པའི་ཆོས་དྲུག་ནི། །དལ་འབྱོར་མི་ལུས་ལྟོ་རྒྱབ་དགྲར་མ་བསྐུར། ། </a><a data-m="91728" data-d="4000">གཞན་དོན་སེམས་བསྐྱེད་ཐེག་དམན་དགྲར་མ་བསྐུར། །སེམས་ཉིད་ནོར་བུ་འཁྲུལ་པའི་དགྲར་མ་བསྐུར། ། </a><a data-m="95728" data-d="3500">ཚོགས་གཉིས་ཡིད་བཞིན་ཚེ་འདིའི་དགྲར་མ་བསྐུར། །སྙིང་པོའི་སྒྲུབ་པ་ལེ་ལོའི་དགྲར་མ་བསྐུར། ། </a><a data-m="99228" data-d="1800">མོས་གུས་གདུང་སེམས་ལོག་ལྟའི་དགྲར་མ་བསྐུར། ། </a><a data-m="101028" data-d="6600">ཞེས་པ་སྟེ། དམ་པའི་ཆོས་ཀྱི་དགྲ་རུ་དགྲ་བོ་དྲུག་ཡོད་དེ་སྤང་ན་</a><a data-m="107628" data-d="1830">ཆོས་རྣམ་པར་དག་པ་བསྒྲུབ་རྒྱུ་རེད། </a><a data-m="109458" data-d="5621">དེའི་ཕྱིར་ན་དལ་འབྱོར་གྱི་མི་ལུས་ཐོབ་པ་འདི་ལྟོ་རྒྱབ་གཉིས་ཀྱི་དོན་དག་ལ་སྟོང་ཟད་དུ་ཟད་པར་བྱས་ན་</a><a data-m="115079" data-d="4470">ལྟོ་རྒྱབ་ཀྱི་དགྲ་ཡིས་དལ་འབྱོར་གྱི་མི་ལུས་འདི་འཕྲོ་བརླག་གཏོང་རྒྱུ་ཡིན་པས་དེ་མ་བྱེད། </a><a data-m="119549" data-d="6640">གཞན་དོན་གྱི་སེམས་བསྐྱེད་འདི་བློས་བཏང་བཞག་ནས་རང་དོན་ཁོ་ན་གཞོལ་ན་</a><a data-m="126189" data-d="4000">ཐེག་པ་དམན་པ་ཉན་ཐོས་ཀྱི་ལམ་ལ་གཞོལ་འགྲོ་བ་ཡིན་པས་དེ་ཡི་དགྲ་འོག་ཏུ་མི་བསྐུར། </a><a data-m="130189" data-d="4536">སེམས་ཉིད་ཀྱི་ཡིད་བཞིན་ནོར་བུ་རིན་པོ་ཆེ་ལ་ཉམས་ལེན་རྩེ་གཅིག་ཏུ་མ་བྱེད་པར་</a><a data-m="134725" data-d="3680">འཁྲུལ་སྣང་གི་དགྲ་ལ་དབང་དུ་ཤོར་ན་ཆོས་ཉིད་ཀྱི་དོན་རྟོགས་དུས་མེད་པས་</a><a data-m="138405" data-d="3120">དེའི་དབང་དུ་མ་བསྐུར། བསོད་ནམས་དང་ཡེ་ཤེས་ཀྱི་ཚོགས་གཉིས་བསག་ན་</a><a data-m="141525" data-d="2750">ནོར་བུ་རིན་པོ་ཆེ་ལག་ཏུ་ཐོབ་པ་ཞིག་ཡིན། </a><a data-m="144275" data-d="2790">དེ་ཚོགས་གཉིས་མི་བསགས་པ་འཇིག་རྟེན་ཚེ་འདིའི་བྱ་བ་</a><a data-m="147065" data-d="2520">འཇིག་རྟེན་ཆོས་བརྒྱད་འདྲ་བའི་དགྲ་རུ་མི་བསྐུར། </a><a data-m="149585" data-d="6010">སྙིང་པོའི་སྒྲུབ་པ་རྩེ་གཅིག་ཏུ་མི་བྱེད་པར་རང་བཞིན་སྐྱིད་འདོད་དང་</a><a data-m="155595" data-d="4365">ཚུལ་འཆོས་ལེ་ལོའི་དབང་དུ་བྱས་ན་དེའི་དགྲ་རུ་མི་བསྐུར། </a><a data-m="159960" data-d="3630">མོས་གུས་དང་གདུང་སེམས་རང་གི་རྒྱུད་ལ་ཡང་ནས་ཡང་དུ་སྐྱེས་པ་མ་གཏོགས། </a><a data-m="163590" data-d="2130">བླ་མ་དང་མཆེད་གྲོགས་ཀྱི་སྐྱོན་ལ་རྟོག་པ་དང་</a><a data-m="165720" data-d="4620">སྐུར་བ་འདེབས་པ་ལོག་ལྟའི་དགྲར་མ་བསྐུར། </a><a data-m="173595" data-d="3590">(189) འདོད་ཡོན་རང་གར་སྤྱོད་པའི་ཉེས་དྲུག་ནི། །གཟུགས་ཀྱིས་མིག་བསླུས་ཕྱེ་ལེབ་མར་མེ་བཞིན། ། </a><a data-m="177185" data-d="4250">སྒྲ་ཡིས་རྣ་བ་གླིང་བུ་རི་དྭགས་བཞིན། །དྲི་ཡིས་སྣ་བསླུས་བུང་བ་ཙནྡན་བཞིན། ། </a><a data-m="181435" data-d="3970">རོ་ཡིས་ལྕེ་བསླུས་ཉ་མོ་ལྕགས་ཀྱུ་བཞིན། །རེག་གིས་ལུས་བསླུས་གླང་ཆེན་འདམ་ཚུད་བཞིན། ། </a><a data-m="185405" data-d="5575">ཆོས་ཀྱིས་ཡིད་བསླུས་རྔ་མོ་བུ་ཤི་བཞིན། །ཚོགས་དྲུག་ཡུལ་ལ་རང་གར་མ་སོང་འཚལ། ། </a><a data-m="190980" data-d="6492">གསུངས་དུས། འདོད་པའི་ཡོན་ཏན་ལྔ་ལ་ཐབས་ཀྱིས་མ་ཟིན་པར་རང་གར་སྤྱོད་ན་ཉེས་པ་དྲུག་ཡོད་དེ། </a><a data-m="197472" data-d="4040">དཔེར་ན་ཕྱེ་མ་ལེབ་མར་མེ་འདི་ཉིད་གཟུགས་མཛེས་པ་འདུག་བསམ་སྟེ་</a><a data-m="201512" data-d="4510">དེའི་དྲུང་དུ་འགྲོ་དུས་རང་ཉིད་མེས་འཚིག་སྟེ་ཤི་འགྲོ་ཡི་རེད་དུས་གཟུགས་ལ་</a><a data-m="206022" data-d="2112">ཆགས་པ་སྐྱེ་བསྡད་ན་དེ་ལྟ་བུ་ཡིན། </a><a data-m="208134" data-d="5600">སྒྲ་སྙན་པོ་ཤ་སྟག་ལ་དགའ་ན་རི་དྭགས་དེ་སྒྲ་སྙན་པོ་དགའི་རེད་དུས་གླིང་བུའི་སྒྲ་ལ་ཉན་བསྡད་དུས་</a><a data-m="213734" data-d="3440">ཟུར་ནས་རྔོན་པས་དུག་མདའ་ཡིས་བསད་ཆོག་རྒྱུ་རེད། </a><a data-m="235766" data-d="2610">སྒྲ་སྙན་པོ་ལ་ཞེན་ཆགས་མེད་པ་བྱེད་དགོས། </a><a data-m="238376" data-d="7330">དྲི་ཞིམ་པོ་ཤ་སྟག་སྣ་ལ་ཚོར་བ་ལ་དགའ་ན་བུང་བ་འདི་ཉིད་ཙན་དན་གྱི་ནགས་ཚལ་འགྲོ་དུས་</a><a data-m="245706" data-d="2960">ཙན་དན་གྱི་དྲི་ལ་སྣོམ་འགྲོ་དུས་ཙན་དན་གྱི་ཚེར་མ་ལ་ཟུག་སྟེ་</a><a data-m="248666" data-d="2520">ཤི་འགྲོ་རྒྱུ་དེ་ལྟ་བུ་ཤེས་དགོས་པ་ཡིན། </a><a data-m="251186" data-d="6950">རོ་ཞིམ་པོ་ཁོ་ན་ལ་དགའ་ན་ཉ་མོ་ལྕགས་ཀྱུའི་རྩེ་ལ་ཁ་ཟས་བཞག་དུས་དེ་ཟ་བ་ལ་བརྟེན་ཏེ་</a><a data-m="258136" data-d="4000">རང་ཉིད་སྐམ་སར་བཏོན་ནས་ཤི་འགྲོ་རྒྱུ་རེད་དུས་དེ་ལྕགས་ཀྱུ་ལྟ་བུ་ཡིན། </a><a data-m="262136" data-d="5740">རེག་བྱ་དཔེར་ན་རྒྱ་གར་ཚ་བ་ཆེ་བ་གླང་པོ་ཆེ་ཚད་པས་འཚིག་དུས་འདམ་གྱི་ནང་དུ་</a><a data-m="267876" data-d="5500">བསིལ་པོ་ཡོད་དེ་འཛུལ་སོང་ན་འདམ་གྱི་ནང་ནས་ཡར་མི་ཐར་ཤི་འགྲོ་བ་དེ་ལྟ་བུ་འགྲོ་བ་ཡིན། </a><a data-m="273376" data-d="4578">ཆོས་ཀྱིས་ཡིད་བསླུས་སོང་ན་བསམ་བློ་མང་པོ་བཏང་མ་འོངས་པའི་བྱ་བ་དང་</a><a data-m="277954" data-d="2420">འདུན་མ་མང་པོ་བྱེད་བསྡད་ན་དེ་བསྒྲུབ་རྒྱུ་མེད་པ། </a><a data-m="280374" data-d="3286">དཔེར་ན་རྔ་མོང་དེ་ཉིད་ཀྱིས་རང་གི་བུ་ཤི་སོང་ན་</a><a data-m="283660" data-d="4180">སེམས་ཅན་གཞན་གྱི་བུ་ཤི་བ་ལས་ཀྱང་མྱ་ངན་ཆེ་བ་འགྱུར། </a><a data-m="287840" data-d="2490">རང་གི་སྲོག་རང་གིས་མེད་པ་བྱེད་རྒྱུ་རེད་དེ། </a><a data-m="290330" data-d="4420">དཔེ་དེ་ལྟ་བུ་ཡིན་པས་ཚོགས་དྲུག་གི་ཡུལ་ལ་ཞེན་ཆགས་སྒོ་ནས་</a><a data-m="294750" data-d="1900">རང་གར་མ་སོང་བ་གཅེས་པ་ཡིན། </a><a data-m="296650" data-d="3640">(190) འགལ་བ་ལམ་དུ་སློང་བའི་ཆོས་དྲུག་ནི། །ཚེ་འདིའི་བློ་སྐྱེས་ཞེན་པ་ནང་ནས་ལོག །</a><a data-m="300290" data-d="4110">ནད་གདོན་ཅི་བྱུང་སྡིག་སྒྲིབ་ཕྱགས་མར་ལྟོས། །རྐྱེན་ངན་བར་ཆད་དགེ་བའི་བསྐུལ་མར་ལྟོས། ། </a><a data-m="304400" data-d="4520">དགྲ་སྡང་གནོད་འཚེ་བཟོད་པའི་བསྐུལ་མར་ལྟོས། །རྣམ་རྟོག་གང་ཤར་ཡེ་ཤེས་གསལ་འདེབས་ལྟོས། ། </a><a data-m="308920" data-d="6110">སྣོད་བཅུད་སྣང་བ་རྒྱལ་བའི་ཞིང་དུ་ལྟོས། །རྐྱེན་རྣམས་བྱང་ཆུབ་ལམ་དུ་འགྲོ་བ་ཡིན། ། </a><a data-m="315030" data-d="5643">ཞེས་པ་སྟེ། སྤྱིར་དཔེར་ན་ཆོས་པ་གཞན་ལ་འགལ་རྐྱེན་ལྟ་བུ་</a><a data-m="320673" data-d="4040">ཡོད་པ་དེ་རང་གིས་ལམ་དུ་འཁྱེར་ཤེས་ན་མཐུན་རྐྱེན་དུ་འགྲོ་བའི་ཆོས་དྲུག་ཡོད། </a><a data-m="324713" data-d="7373">གང་ཡིན་ཟེར་ན། འཇིག་རྟེན་ཚེ་འདིའི་ཚོང་ཁེ་སྤོགས་སྙན་གྲགས་ལ་སོགས་པ་</a><a data-m="332086" data-d="3010">བསྒྲུབ་དགོས་བསམ་པའི་བློ་སྐྱེས་འོང་ན་ནམ་འཆི་ཆ་མེད་དང༌། </a><a data-m="335096" data-d="2668">ཚེ་འདིའི་བྱ་བ་མི་གྲུབ་པ་བསགས་པའི་ཐ་མ་འཛད། </a><a data-m="337764" data-d="2520">འདུས་པའི་ཐ་མ་བྲལ་བ་ལ་སོགས་པའི་ཚུལ་བསམ། </a><a data-m="340284" data-d="4376">འདི་ལ་མི་མོས་པ་ཞེན་པ་ནང་ནས་ལོག་འོང་བ་ཡིན་པས་དེ་དགོས་པ་ཡིན། </a><a data-m="344660" data-d="3650">ནད་གདོན་ཅི་བྱུང་ན་ནད་གདོན་འདི་ཉིད་མི་བཟོད་པའི་བློ་མི་སྐྱེ་བ་</a><a data-m="348310" data-d="4000">ཁམས་གསུམ་སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་རང་གི་སྟེང་དུ་བླང༌། </a><a data-m="352310" data-d="4000">དེ་བྱུང་བའི་གོ་ཆོད་པ་བྱས་ན་དེས་སྡིག་པ་སྒྲིབ་པའང་དག་</a><a data-m="356310" data-d="4194">ཉམས་ལེན་གྱི་གསལ་འདེབས་འོང་རྒྱུ་དང༌། དགྲ་ཡིས་སྡང་སེམས་ལྟ་བུ་དང༌། </a><a data-m="360504" data-d="3202">དཔོན་པོའི་ཁྲིམས་ཐུག་པ་ལྟ་བུ་རྐྱེན་ངན་པའི་བར་ཆད་འབྱུང་ན་</a><a data-m="363706" data-d="2895">དམ་པའི་ཆོས་སྒྲུབ་པའི་དགེ་བའི་བསྐུལ་མ་རུ་འགྱུར་ཏེ། </a><a data-m="366601" data-d="3635">ངེས་འབྱུང་དང་སྐྱོ་ཤས་སྐྱེས། ཚེ་འདིར་འདུན་པ་མེད་པར་འགྱུར་བ་ཡིན། </a><a data-m="370236" data-d="4929">ཕ་རོལ་དགྲ་སྡང་བས་རང་ལ་གནོད་ཚེ་བྱས་ན་དེ་ལ་བརྟེན་ཏེ་བཟོད་པ་བསྒོམ་ན་</a><a data-m="375165" data-d="2776">ཚོགས་ཆེན་མོ་རྫོགས་འགྲོ་རེད་བཟོད་པའི་བསྐུལ་མ་ལྟོས། </a><a data-m="377941" data-d="5070">རྣམ་རྟོག་གང་ཤར་བ་དེ་ཉིད་རང་གྲོལ་དུ་འགྲོ་ཐུབ་ན་རྣམ་རྟོག་ཇི་ཙམ་ཤར་ནའང་</a><a data-m="383011" data-d="3594">ཡེ་ཤེས་ཀྱི་གསལ་འདེབས་འགྲོ་བ་ཡིན་པས་དེ་ལྟ་བུ་ཡིན། </a><a data-m="386605" data-d="4619">སྣོད་བཅུད་ཀྱི་ཞིང་ཁམས་ཐམས་ཅད་རྒྱལ་བའི་ཞིང་ཁམས་དག་པ་ཟངས་མདོག་དཔལ་གྱི་རི་བོ་དང༌། </a><a data-m="391224" data-d="4074">བདེ་བ་ཅན་ལྟ་བུ་ལ་བལྟས་བསྡད་ན་དག་པའི་སྣང་བ་རང་ཤུགས་ཀྱིས་ཤར། </a><a data-m="395298" data-d="3877">རྐྱེན་ངན་པ་ཐམས་ཅད་བྱང་ཆུབ་ལམ་དུ་འགྲོ་བའི་གདམས་ངག་རྣམ་པ་དྲུག་ཡིན། </a><a data-m="399175" data-d="4008">(191) དེ་ལྟར་མ་ཤེས་མ་གོ་རྣམ་དྲུག་ནི། །སྐྱོན་ཡོན་གཉིས་ལ་བླང་དོར་བྱེད་པ་དང༌། ། </a><a data-m="403183" data-d="3868">འགྲོ་དྲུག་ཞིང་ལ་མཐོ་དམན་བྱེད་པ་དང༌། །རིག་པའི་དངོས་ལ་སྐྱེ་འགག་འཛིན་པ་དང༌། ། </a><a data-m="407051" data-d="4440">ཟང་ཀའི་ཤེས་པ་སྤང་གཉེན་བྱེད་པ་དང༌། །རིག་པའི་དོན་ལ་སྦྱང་བགྲོད་འདོད་པ་དང༌། ། </a><a data-m="411491" data-d="4719">འབྲས་བུ་ལོགས་ནས་བསྒྲུབ་བྱར་འདོད་པ་དང༌། །མཐོན་པོའི་དོན་གྱི་རང་བཞིན་མ་གོ་བས། ། </a><a data-m="416210" data-d="2127">བློ་དམན་བྱིས་པ་གྲོང་པའི་ཆོས་ལ་སྦྱོར། ། </a><a data-m="418337" data-d="6536">གསུངས་ནས་བཟུང་སྟེ། གོང་དུ་བཤད་པའི་སྐྱོན་དྲུག་པོ་དེ་ལམ་དུ་མ་ཤེས་ན་</a><a data-m="424873" data-d="6818">སྐྱོན་དུ་འགྱུར་བ་ཡིན་པས་རང་གི་སྐྱོན་ཡོད་ཚད་ལམ་དུ་འཁྱེར་མ་ཤེས་པ་བྱས་པ་དང༌། </a><a data-m="431691" data-d="4635">ཡོན་ཏན་ཡོད་ཚད་ཅི་ནུས་སུ་བྱས་ཏེ་སྐྱོན་ཡོན་གོ་སོང་ན་</a><a data-m="436326" data-d="1913">དེ་བླང་དོར་གྱི་གནས་སུ་འགྲོ་བ་ཡིན། </a><a data-m="438239" data-d="4507">འགྲོ་དྲུག་གི་ཞིང་ཁམས་ནང་ནས་མཐོ་རིས་ལྟ་བུ་ཡིན་ན་ལྷ་དང་མི་ལ་སོགས་པའི་</a><a data-m="442746" data-d="3351">བདེ་སྐྱིད་ལོངས་སྤྱོད་ཡག་པོ་རེད་སོང་ནས་དེ་ལ་ཞེན་ཆགས་སྐྱེས་ནས་མཐོ་དམན་བྱེད་སོང་ན་</a><a data-m="446097" data-d="2090">འཁོར་བ་ནས་ཡར་མི་ཐར་བ་ཡིན། </a><a data-m="448187" data-d="3163">རིག་པའི་དངོས་པོ་ལ་སྐྱེ་འགག་གནས་གསུམ་དང་བྲལ་བ་ཞིག་ཡིན་ནའང་</a><a data-m="451350" data-d="3263">སྐྱེ་བ་དང་འགག་པ་འཛིན་ན་ལྟ་བ་ལོག་པར་འགྱུར་བ་ཡིན། </a><a data-m="454613" data-d="4139">མ་བཅོས་ཟང་ཀའི་ཤེས་པ་ནི་སྤང་གཉེན་གང་ཡང་མེད་པའི་ངང་ལ་སྐྱོང་ན་</a><a data-m="458752" data-d="1602">ཉམས་ལེན་གྱི་བོགས་འདོན་གྱི་རེད་དེ། </a><a data-m="460354" data-d="7144">དེ་ལྟ་བུ་མ་བྱས་པ་བཅོས་འགྱུར་མང་པོ་བྱས་ན་བློ་བྱས་ཀྱི་ལྟ་བ་ལ་ཞུགས་པ་ཡིན། </a><a data-m="467498" data-d="3886">རིག་པའི་དོན་ཚུལ་བཞིན་དུ་རྟོགས་སོང་ན་སྒྲིབ་པ་སྦྱང་རྒྱུ་དང་</a><a data-m="471384" data-d="1820">ལམ་བགྲོད་རྒྱུ་མེད་པའི་དོན་མི་རྟོགས་པ་ད་རུང༌། </a><a data-m="473204" data-d="2953">མ་འོངས་པ་འབྲས་བུ་འཐོབ་རྒྱུའི་རེ་དོགས་མང་པོ་ཡོད་ན་</a><a data-m="476159" data-d="3436">ཉམས་རྟོགས་ཀྱི་གེགས་སུ་འགྱུར་བ་ཡིན། འབྲས་བུ་སངས་རྒྱས་གོ་འཕང་</a><a data-m="479595" data-d="2080">རང་སེམས་བདེ་གཤེགས་སྙིང་པོ་ལ་ཡོད་པ་འདི་</a><a data-m="481675" data-d="4425">མི་ཤེས་པ་ལོགས་ཤིག་ནས་བསྒྲུབ་བྱ་དེ་ཉིད་འདོད་པ་དེ་འཁྲུལ་པ་ཡིན། </a><a data-m="486100" data-d="7077">ལྟ་དགོངས་མཐོན་པོ་རྫོགས་པ་ཆེན་པོ་ལ་སོགས་པའི་དོན་ཚུལ་བཞིན་དུ་མ་ཤེས་པ་</a><a data-m="493177" data-d="6575">རང་བཞིན་གྱི་ངོས་ནས་བློ་དམན་པའི་བྱིས་པ་ཐམས་ཅད་ཀྱིས་འཇིག་རྟེན་ཆོས་བརྒྱད་ཀྱི་བྱ་བ་སྒྲུབ་བསྡད་ན་</a><a data-m="499752" data-d="2266">གྲོང་པའི་ཆོས་ལ་སྦྱོར་ཏེ་འཁྲུལ་འགྲོ་བ་ཡིན། </a><a data-m="502018" data-d="3812">(192) ཆོས་སྒྲུབ་རྣམས་ལ་ངོ་ཚ་རྣམ་དྲུག་ནི། །བསྟན་པའི་སྒོར་ཞུགས་སྡིག་སྤྱོད་ངོ་རེ་ཚ། ། </a><a data-m="505830" data-d="3723">ཐ་སྙད་ཚིག་ཞེན་མི་སྒྲུབ་ངོ་རེ་ཚ། །སེམས་བསྐྱེད་ཁས་བླངས་བདག་འཛིན་ངོ་རེ་ཚ། ། </a><a data-m="509553" data-d="4519">ཆོས་དང་འཇིག་རྟེན་བསྲེ་བ་ངོ་རེ་ཚ། །ཆགས་སྡང་འཐབ་རྩོད་བྱེད་པ་ངོ་རེ་ཚ། ། </a><a data-m="514072" data-d="3914">ཆོས་དང་གང་ཟག་གཤེ་བ་ངོ་རེ་ཚ། །ངོ་ཚ་ཚུལ་བཞིན་སྤོང་བ་ཤིན་ཏུ་དཀོན། ། </a><a data-m="517986" data-d="7514">ཞེས་པ་སྟེ། དམ་པའི་ཆོས་སྒྲུབ་པའི་གང་ཟག་དེས་ཆོས་ཆོས་བཞིན་དུ་མ་སོང་ན་</a><a data-m="525500" data-d="4551">སངས་རྒྱས་དང་བྱང་ཆུབ་སེམས་དཔས་ཐུགས་ཁྲེལ་འགྲོ་དུས་ངོ་ཚ་བའི་གནས་རྣམ་པ་དྲུག་ཡོད། </a><a data-m="530051" data-d="4210">གང་རེད་ཟེར་ན། སོ་བྱང་སྔགས་གསུམ་གྱི་བསྟན་པའི་སྒོར་ཞུགས་ཏེ་སྡིག་པ་བྱས་ན་</a><a data-m="534261" data-d="2040">སངས་རྒྱས་ཀྱི་བསྟན་པའི་རྐང་འདྲེན། </a><a data-m="536301" data-d="4074">ལྷ་དང་མཁའ་འགྲོས་ཐུགས་ཁྲེལ་འགྲོ་བ་ཡིན་པས་སྡིག་པ་སྤྱོད་པ་ངོ་རེ་ཚ་བ་ཡིན། </a><a data-m="540375" data-d="3710">སྙིང་པོའི་དོན་རྩེ་གཅིག་ཏུ་མི་སྒྲུབ་པ་ཚིག་མཐའ་ཁོ་ན་ཞེན་ཏེ། </a><a data-m="544085" data-d="4627">ཐ་སྙད་ཚིག་ལ་ཞེན་ན་རང་དོན་སྙིང་པོ་སྒྲུབ་མི་ཤེས་པས་དེ་ངོ་ཚ་བ་ཡིན། </a><a data-m="548654" data-d="5417">བྱང་ཆུབ་མཆོག་ཏུ་སེམས་བསྐྱེད་པའི་སྡོམ་པ་ཁས་བླང་བཞིན་རང་དོན་ཁོ་ན་རྩེ་གཅིག་ཏུ་བྱས་ན་</a><a data-m="554071" data-d="3372">བདག་འཛིན་བློས་མ་བཏང་བ་ཡིན་པས་དེ་ངོ་ཚ་བ་ཡིན། </a><a data-m="557443" data-d="5379">ཆོས་དང་འཇིག་རྟེན་གཉིས་ལྷན་ཅིག་ཏུ་བསྲེ་ན་མེ་དང་ཆུ་གཉིས་ལྷན་ཅིག་ཏུ་བསྲེ་ན་</a><a data-m="562822" data-d="4556">གཅིག་མེད་པ་རེད་འགྲོ་རྒྱུ་མ་གཏོགས་སྡོད་ཀྱི་མ་རེད་དུས་དེ་ལྟ་བུ་ངོ་ཚ་བ་ཡིན། </a><a data-m="567378" data-d="5172">དུས་རྟག་ཏུ་ཆགས་སྡང་གི་སྒོ་ནས་འཐབ་རྩོད་བྱེད་པ་འདི་ཆོས་པ་གཅིག་དེ་ངོ་ཚ་བ་ཡིན། </a><a data-m="572550" data-d="3352">དེ་ནས་ཆོས་སྒྲུབ་པའི་གང་ཟག་ཡིན་ན་འདྲ། </a><a data-m="575902" data-d="5847">དམ་པའི་ཆོས་བྱེད་པ་དེ་ལ་སྐྱོན་མང་པོ་བརྗོད་ན་དེ་གཤེ་སྐུར་འདེབས་བྱེད་པ་ངོ་ཚ་བ་ཡིན་པས། </a><a data-m="581749" data-d="3482">ངོ་ཚ་ཚུལ་བཞིན་དུ་སྤོང་བ་དེང་སང་དཀོན་པོ་རེད། </a><a data-m="585231" data-d="3511">(193) ཡང་དག་དོན་གྱི་གདམས་པ་རྣམ་དྲུག་ནི། །འདུ་འཛི་བདུད་ལས་ཡིན་གྱིས་འཁྲི་བ་ཆོད། ། </a><a data-m="588751" data-d="5634">བསོད་ནམས་བར་ཆོད་ཡིན་གྱིས་དགའ་བྲོད་བོར། །ཆེ་གྲགས་བདུད་ལས་ཡིན་གྱིས་དམན་ས་ཟུངས། ། </a><a data-m="594385" data-d="4086">ཕྱོགས་འཛིན་རྟག་ཆད་ཡིན་གྱིས་དབྱིངས་གཅིག་དྲིལ། །གནད་མེད་སྡུག་སྒུར་ཡིན་གྱིས་གདམས་པ་ཚོལ། ། </a><a data-m="598471" data-d="4134">ཉམས་མེད་ཁ་ལྟ་ཡིན་གྱིས་རྒྱུད་དང་སྦྱོར། །དེ་ལྟར་བྱས་ན་ལེགས་པའི་ཡོན་ཏན་འགྲུབ། ། </a><a data-m="602605" data-d="6308">ཅེས་པ་སྟེ། ཡང་དག་པའི་ལམ་ཚུལ་བཞིན་དུ་བརྩོན་པའི་དོན་གྱི་གདམས་ངག་རྣམ་པ་དྲུག་ཡོད། </a><a data-m="608913" data-d="5146">གང་རེད་ཟེར་ན། རྣམ་གཡེང་དང་འདུ་འཛི་མི་མང་ལ་འདྲེས་པར་བྱས་པ་དེ་བདུད་ཀྱི་ལས་ཡིན་པའི་ཕྱིར་ན་</a><a data-m="614059" data-d="2518">དེ་ལ་འབྲེལ་བ་གཅོད་དེ་དེ་དང་དུ་མ་ལེན། </a><a data-m="616577" data-d="7487">ལོངས་སྤྱོད་འབྱོར་བ་ཆེ་བ་དང་ཐོབ་དང་གོ་ས་མཐོན་པོ་ཡོད་པ་གཟི་བྱིན་གྲུབ་པ་ལ་སོགས་པ་</a><a data-m="624064" data-d="4282">འཇིག་རྟེན་པ་རྣམས་ཀྱིས་བསོད་ནམས་ཆེན་པོ་རེད་ཟེར་སྟེ་དོན་དུ་རང་དེ་ལ་ཞེན་ཆགས་འབྱུང་ན་</a><a data-m="628346" data-d="3367">ཆོས་དེ་བློས་བཏང་བ་ཡིན་པས་དེ་ལ་དགའ་བྲོད་ཀྱི་བསམ་པ་སྤོངས། </a><a data-m="631713" data-d="4785">མི་བཙན་པོ་དང་དབང་ཡོད་བྱས་པ་ལ་སོགས་པ་དེ་ཐམས་ཅད་བདུད་ཀྱི་ལས་ཡིན་པས་</a><a data-m="636498" data-d="9234">དུས་རྟག་ཏུ་རང་དམའ་ས་ལ་བཟུང་སྟེ་དམན་པའི་ས་བཟུང་བ་གཅེས། རང་ཕྱོགས་དང་གཞན་ཕྱོགས་ཀྱི་ཕྱོགས་འཛིན་མང་པོ་བྱས་ན་དེ་རྟག་ཆད་ཀྱི་མཐའ་ལ་ལྷུང་</a><a data-m="645732" data-d="3924">གཡེང་འགྲོ་བ་ཡིན་པས་ན་ཆོས་ཉིད་ཀྱི་དབྱིངས་གཅིག་ཏུ་དྲིལ། </a><a data-m="649656" data-d="3515">ཉམས་ལེན་གྱི་གནད་མེད་པ་ཡུན་རིང་པོ་སྡོད་བསྡད་ན་སྡུག་སྒུར་ཡིན་པས་</a><a data-m="653171" data-d="2814">ཉམས་ལེན་གྱི་གནད་ཀྱི་གདམས་པ་ཚུལ་བཞིན་དུ་ཚོལ། </a><a data-m="655985" data-d="6724">དེ་ནས་ཁའི་ལྟ་བ་མ་བྱས་པར་དོན་གྱི་ལྟ་བ་རང་གི་རྒྱུད་ལ་ཡང་ནས་ཡང་དུ་སྦྱོར་དགོས་རྒྱུ་རེད་མ་གཏོགས་</a><a data-m="662709" data-d="2044">ཁ་ཚིག་གི་ལྟ་བ་དེ་ཕན་ཐོགས་མེད། </a><a data-m="664753" data-d="3165">དེ་ལྟར་བྱས་ན་ལེགས་པའི་ཡོན་ཏན་རང་ཤུགས་ཀྱིས་འགྲུབ་པ་ཡིན། </a><a data-m="667918" data-d="3998">(194) རན་པའི་ཚོད་ཟིན་དྲུག་གིས་གདམས་པ་ནི། །སྐྱེ་ཤི་བར་དོ་འདིར་འཁྱམས་གྲངས་མང་བས། ། </a><a data-m="671916" data-d="4043">ད་རེས་འགྱུར་མེད་བཙན་ས་བཟུང་རེ་རན། །སྡུག་བསྔལ་འཁྲུལ་འཁོར་འདིར་ཚུད་གྲངས་མང་བས། ། </a><a data-m="675959" data-d="3535">ད་རེས་བདེ་ཆེན་ས་ལ་འགྲོ་རེ་རན། །སྐྱེ་ཤིའི་ཕུང་པོ་འདོར་ལེན་གྲངས་མང་བས། ། </a><a data-m="679494" data-d="4965">ད་རེས་འགྱུར་མེད་ཆོས་སྐུ་ཐོབ་རེ་རན། །མ་རིག་མུན་ཁྲོད་འཐོམས་པ་གྲངས་མང་བས། ། </a><a data-m="684459" data-d="4957">ད་རེས་ཡེ་ཤེས་སྒྲོན་མེ་སྤོར་རེ་རན། །བདུད་བཞིའི་དམག་དཔུང་འདིས་བཅོམ་གྲངས་མང་བས། ། </a><a data-m="689416" data-d="4053">ད་རེས་འཁོར་བའི་གཡུལ་ངོ་བཟློག་རེ་རན། །འདོད་པའི་ཁོལ་པོ་འདི་བྱས་གྲངས་མང་བས། ། </a><a data-m="693469" data-d="5432">ད་རེས་གཏན་གྱི་སོ་ནམ་ཟིན་རེ་རན། །རན་པ་བས་ཀྱང་ཐལ་བར་གྱུར་འདི་སོམས། ། </a><a data-m="698901" data-d="8037">གསུངས་ནས་བཟུང་སྟེ། དེ་གང་རེད་ཟེར་ན། དམ་པའི་ཆོས་སྒྲུབ་པ་ལ་</a><a data-m="706938" data-d="3983">རང་གི་རྒྱུད་འདི་རང་གིས་ཚོད་ཟིན་དགོས་རྒྱུ་རེད། དེ་ཚོད་ཟིན་པའི་གདམས་ངག་ནི། </a><a data-m="710921" data-d="3347">ཁམས་གསུམ་འཁོར་བ་ན་འདི་སྐྱེ་ཤི་བར་དོ་ནས་འཁྱམས་པ་འདི་</a><a data-m="714268" data-d="3646">ཚེ་རབས་ཐོག་མེད་ནས་ད་ལྟ་ཡན་ཆད་དུ་སངས་རྒྱས་ལྟ་བུས་མཁྱེན་ན་མ་གཏོགས་</a><a data-m="717914" data-d="2991">གཞན་གྱིས་གྲངས་ཀ་རུ་བགྲང་དགོས་རུང་གྲངས་མེད་པ་ཡིན་པས། </a><a data-m="720905" data-d="3277">ད་ད་རེས་འདི་འགྱུར་བ་མེད་པའི་བཙན་ས་ཟིན་ཏེ་</a><a data-m="724182" data-d="3915">སྐྱེ་ཤིའི་སྡུག་བསྔལ་མྱོང་མི་དགོས་པ་ཞིག་གི་བཙན་ས་བཟུང་རེ་རན་པ་ཡིན། </a><a data-m="728097" data-d="8430">ཁམས་གསུམ་འཁོར་བའི་སྡུག་བསྔལ་གྱི་འཁྲུལ་འཁོར་འདི་ལ་དེ་སྔ་ཡན་ཆད་ཚུད་པ་ལ། དཔེར་ན་གྲོག་འབུར་ཁོ་ནའི་ལུས་སུ་སྐྱེས་ནས་དེའི་ཡན་ལག་མ་ཉམས་པ་ཡོད་ན་</a><a data-m="736527" data-d="3440">རིའི་རྒྱལ་པོ་རི་རབ་ལས་ཀྱང་མཐོ་སོང་བ་ལྟ་བུ་གྲངས་མང་བ་ཡིན་པས། </a><a data-m="739967" data-d="4872">ད་རེས་བདེ་བ་ཆེན་པོ་འཕོ་མེད་ཀྱི་ས་ལ་བཙན་ས་བཟུང་རེ་རན་པ་ཡིན། </a><a data-m="744839" data-d="5216">དེ་སྐྱེ་ཤིའི་ཕུང་པོ་འདི་ད་བར་དུ་གྲངས་མང་པོ་ཅན་ཞིག་ཡིན་པས་</a><a data-m="750055" data-d="6401">ད་རེས་སྐྱེ་ཤི་སྐྱེ་བ་སྤྲུལ་སྐུ། ཤི་བ་ཆོས་སྐུ། </a><a data-m="756456" data-d="3265">བར་དོ་ལོངས་སྐུ་རུ་གྲོལ་བ་འི་ཆོས་སྐུ་ཐོབ་པ་གྲངས་དགོས་པ་ཡིན། </a><a data-m="759721" data-d="4445">མ་རིག་པ་མུན་པའི་ནང་དུ་འཐོམས་ཏེ་བླང་དོར་མི་ཤེས་པ་གྲངས་ཤིན་ཏུ་མང་བ་ཡིན། </a><a data-m="764166" data-d="4153">ད་རེས་ཡེ་ཤེས་ཀྱི་སྒྲོན་མེ་རང་གི་རྒྱུད་ལ་རྩེ་གཅིག་ཏུ་སྤོར་བ་ཡིན། </a><a data-m="768319" data-d="4743">བདུད་བཞིའི་དམག་དཔུང་འདིའི་དབང་དུ་མ་སོང་བ་མེད་པ་ཡང་ནས་ཡང་དུ་</a><a data-m="773069" data-d="1862">བདུད་བཞིའི་དབང་དུ་གྱུར་བ་གྲངས་མང་བས་ན། </a><a data-m="774931" data-d="3060">ད་རེས་ཁམས་གསུམ་འཁོར་བའི་གཡུལ་ངོ་རྩེ་གཅིག་ཏུ་བཟློག་པ་ཡིན། </a><a data-m="777991" data-d="4677">འདོད་ཡོན་གྱི་གཡོག་པོ་འདི་བྱེད་པ་ལ་ངོམས་པ་གཏན་ནས་མེད་པས་ན་</a><a data-m="782668" data-d="4008">ད་རེས་འདོད་ཡོན་གྱི་གཡོག་པོ་མི་བྱེད་པ་གཏན་གྱི་སོ་ནམ་སྒྲུབ་རན་པ་ཡིན། </a><a data-m="786676" data-d="3298">རན་པ་ཡིས་མ་ཚད་ཏོག་ཙམ་འཕྱིས་སོང་རྒྱུ་ལྟ་བུ་རེད་དུས་</a><a data-m="789974" data-d="2808">དེ་ཚོ་ལ་བསམ་ནས་མྱུར་དུ་བསྒྲུབ་དགོས་པ་ཡིན། </a><a data-m="792782" data-d="3588">(195) འགྲོ་བ་དྲུག་གི་དོན་ལ་བརྟག་པ་ནི། །སྡུག་བསྔལ་རང་བཞིན་བདེ་བར་མ་ཤེས་ན། ། </a><a data-m="796370" data-d="3933">བདེ་བ་འདོད་པ་སྡུག་བསྔལ་ནད་དུ་ཆེ། །ཆགས་སྡང་རང་རིག་མཉམ་ཉིད་མ་ཤེས་ན། ། </a><a data-m="800303" data-d="3710">འདོར་ལེན་བྱེད་པ་སྤང་བླང་ནད་དུ་ཆེ། །རྐྱེན་ངན་རང་བཞིན་གྲོགས་སུ་མ་ཤེས་ན། ། </a><a data-m="804013" data-d="3980">ཐབས་ཤེས་གཞན་བརྟེན་འཆིང་བའི་གཟེབ་ཏུ་ཆེ། །ལྟས་ངན་རང་བཞིན་གཡང་དུ་མ་ལོན་ན། ། </a><a data-m="807993" data-d="3572">དངོས་གྲུབ་ཉིད་ཀྱང་བདུད་དང་གོལ་བར་འགྲོ། །རང་གི་སེམས་རྒྱུད་ཆོས་ཀྱིས་མ་བཏུལ་ན། ། </a><a data-m="811565" data-d="3993">ཚིག་ཚོགས་ཆེ་ཡང་ནེ་ཙོའི་འདོན་པར་འགྲོ། །དགེ་བ་གང་བྱེད་སེམས་བསྐྱེད་མི་ལྡན་ན། ། </a><a data-m="815558" data-d="3680">ཉན་རང་ཉིད་དམ་བསོད་ནམས་ཆ་མཐུན་འགྲོ། །དེ་བས་ཡང་དག་གནད་དུ་འགྲོ་བ་གཅེས། ། </a><a data-m="819238" data-d="3086">ཞེས་པ་ཆོས་གནད་དུ་འགྲོ་བ་རྣམ་པ་དྲུག་ཡོད་དགོས། </a><a data-m="822324" data-d="5760">གནད་དུ་འགྲོ་བ་གང་ཡིན་ཟེར་ན། ཁམས་གསུམ་འཁོར་བའི་སྡུག་བསྔལ་འདི་ཐམས་ཅད་སྙིང་རྗེའི་གསོས་འདེབས། </a><a data-m="828084" data-d="2601">སྡིག་སྒྲིབ་ཀྱི་ཕྱགས་མ་སྡུག་བསྔལ་དང་དུ་ལེན་དགོས། </a><a data-m="830685" data-d="3446">སྡུག་བསྔལ་འདི་བདེ་བ་ཡིན་པ་ཤེས་དགོས་མ་གཏོགས། </a><a data-m="834131" data-d="2984">ཟས་ནོར་ལོངས་སྤྱོད་ཀྱིས་སྐྱིད་པོ་གཏང་རྒྱུ་བདེ་བ་འཐོབ་རྒྱུ་མེད་པ་</a><a data-m="837115" data-d="2747">སྡུག་བསྔལ་གྱི་རྒྱུ་རུ་འགྲོ་བར་འགྱུར་བ་ཡིན། </a><a data-m="839862" data-d="4322">དགྲ་ལ་སྡང་སེམས་དང་གཉེན་ལ་ཆགས་པ་ཐམས་ཅད་མཉམ་པ་ཉིད་དུ་ཤེས་ཏེ་</a><a data-m="844184" data-d="4679">ཆགས་སྡང་གི་རྗེས་སུ་མ་འབྲངས་ནས་བཟུང་སྟེ། ཆགས་པ་དེ་ཉིད་དང་དུ་ལེན། </a><a data-m="848863" data-d="5771">སྡང་བ་དེ་ཉིད་དོར་བ་བྱས་པ་ལས་ཀ་མང་པོ་བསྒྲུབ་ན་བསྒྲུབ་རྒྱུ་མེད་པ་ཡིན། </a><a data-m="854634" data-d="6769">ན་ཚ་དང་གདོན་བགེགས་ལ་སོགས་པ་རྐྱེན་ངན་པ་འབྱུང་ན་ལམ་གྱི་གྲོགས་སུ་ཁྱེར་མི་ཤེས་ནས་བཟུང་སྟེ་</a><a data-m="861403" data-d="4596">ཐབས་ཤེས་གཞན་དུ་བརྟེན་པར་འགྱུར་ན། </a><a data-m="865999" data-d="3020">གནད་དུ་མི་འགྲོ་བ་འཆིང་བའི་གཟེབ་ཏུ་འགྱུར་བ་ཡིན། </a><a data-m="869019" data-d="6603">རང་ལ་ལྟས་ངན་པ་མི་འདོད་པ་འབྱུང་ན་དེ་ཆོས་སྒྲུབ་པའི་གཡང་ལ་བསམ་ནས་</a><a data-m="875622" data-d="5731">དང་དུ་མ་ལོན་ན་མཆོག་དང་ཐུན་མོང་གི་དངོས་གྲུབ་ཐོབ་ཀྱང་བར་ཆད་ཀྱི་བདུད་དུ་འགྲོ་བ་ཡིན། </a><a data-m="881353" data-d="3864">རང་གི་སེམས་ཉིད་འདི་ཆོས་དང་མཐུན་པའི་སྒོ་ནས་བཏུལ་མ་ཐུབ་ན་</a><a data-m="885217" data-d="3808">ཁ་ཡིས་ཚིག་མང་པོ་བཤད་ཆེ་ཡང་ནེ་ཙོས་མ་ནི་འདོན་པ་དང་འདྲ་</a><a data-m="889025" data-d="5970">དོན་དག་གང་ཡང་ཤེས་ཀྱི་མེད། དགེ་བ་གང་བྱེད་པ་ཐམས་ཅད་ལ་གཞན་ཕན་གྱི་སེམས་བསྐྱེད་བཟང་པོས་བཟུང་སྟེ་</a><a data-m="894995" data-d="4895">རྩིས་མ་ཟིན་ཉན་ཐོས་དང་རང་སངས་རྒྱས་ཀྱི་ལམ་ལ་ཤོར་སོང་ན་</a><a data-m="899890" data-d="1769">འབྲས་བུ་ཆུང་ཆུང་མ་གཏོགས་འོང་གི་མ་རེད། </a><a data-m="901659" data-d="5037">དེ་བསོད་ནམས་ཆ་མཐུན་ལྷ་མིའི་ལུས་ཐོབ་ནས་དགེ་བ་འདི་ཟད་ཚར་དུས་འཁོར་བ་འཁྱམ་རྒྱུ་རེད། </a><a data-m="906696" data-d="4631">དེ་བས་ན་ལམ་ཤེས་པ་ཐམས་ཅད་ཡང་དག་པའི་ལམ་གྱིས་འགྲོ་བ་གནད་དུ་ཆེ་བ་ཡིན། </a><a data-m="911327" data-d="3592">(196) ཆོས་བྱེད་རྣམས་ཀྱི་འོང་བའི་ཆོས་དྲུག་ནི། །དབེན་པ་བསྟེན་ན་དགེ་སྦྱོར་འཕེལ་བར་འོང༌། ། </a><a data-m="914919" data-d="4225">གཞན་ལ་བསྟོད་ན་ཤུགས་ཀྱིས་དད་པར་འོང༌། །རང་རྒྱུད་བཏུལ་ན་དགེ་བ་འཕེལ་བར་འོང༌། ། </a><a data-m="919144" data-d="4214">ནོར་བདུན་བསགས་ན་དབུལ་ཕོངས་སེལ་བར་འོང༌། །ཡོན་ཏན་སྤེལ་ན་རྒྱལ་བའི་གདུང་འཛིན་འོང༌། ། </a><a data-m="923358" data-d="5930">འགྲོ་དྲུག་བསྐྱངས་ན་རྒྱལ་སྲས་སྤྱོད་པར་འོང༌། །འོང་བ་བཞིན་དུ་མཛད་པའི་སྐྱེ་བོ་ཉུང༌། ། </a><a data-m="929288" data-d="3655">ཞེས་པ་སྟེ། ཆོས་བྱེད་པའི་གང་ཟག་རྣམས་ལ་འབད་མ་དགོས་པ་</a><a data-m="932943" data-d="2446">རང་ཤུགས་ཀྱིས་འོང་བའི་ཆོས་དྲུག་ཡོད། གང་རེད་ཟེར་ན། </a><a data-m="935389" data-d="3891">རི་ཁྲོད་དབེན་པའི་གནས་རྩེ་གཅིག་ཏུ་བསྟེན་ན་དགེ་སྦྱོར་རང་ཤུགས་ཀྱིས་འཕེལ་ཏེ་</a><a data-m="939280" data-d="2843">སྤྱོད་ལམ་ཐམས་ཅད་དགེ་བའི་ལམ་དུ་རང་ཤུགས་ཀྱིས་འགྲོ་བ་ཡིན། </a><a data-m="942123" data-d="5961">གཞན་ཕ་རོལ་པོ་སྐྱོན་ནས་མི་བརྗོད་པ་དག་སྣང་གི་སྒོ་ནས་བསྟོད་པ་གང་ཚུགས་ཚུགས་བྱས་ན་</a><a data-m="948084" data-d="3925">རང་ལ་ཐམས་ཅད་ཀྱིས་ཚུར་དད་པ་དང་ཡོན་ཏན་རང་ཤུགས་ཀྱིས་མཐོང་འོང་བ་ཡིན། </a><a data-m="952009" data-d="2892">རང་གི་སེམས་རྒྱུད་འདི་ཡག་པོ་ཞིག་བཏུལ་ཐུབ་ན་</a><a data-m="954901" data-d="2420">གཞན་གྱི་སེམས་རྒྱུད་བཏུལ་དགོས་རྒྱུ་མ་རེད། </a><a data-m="957321" data-d="4880">དགེ་བའི་ཉམས་དང་རྟོགས་པ་ཡོན་ཏན་ཐམས་ཅད་གོང་ནས་གོང་དུ་འཕེལ་བ་འོང༌། </a><a data-m="962201" data-d="3694">འཕགས་པའི་ནོར་བདུན་པོ་རང་གི་རྒྱུད་ལ་ཡང་ནས་ཡང་དུ་བསགས་སོང་ན་</a><a data-m="965895" data-d="3377">སྐྱེ་བ་ནས་ཚེ་རབས་ཐམས་ཅད་དུ་ཡོན་ཏན་གྱིས་དབུལ་གྱི་མ་རེད་དུས་</a><a data-m="969272" data-d="1481">དབུལ་ཕོངས་སེལ་བར་ངེས་པ་ཡིན། </a><a data-m="970753" data-d="3268">ཐོས་བསམ་སྒོམ་གསུམ་གྱི་ཡོན་ཏན་འདི་གོང་ནས་གོང་དུ་སྤེལ་ཐུབ་ན་</a><a data-m="974021" data-d="5402">སངས་རྒྱས་ཀྱི་རྒྱལ་ས་འདི་ཟིན་པར་འགྱུར་བ་དེ་བྱེད་པ་ཡིན། </a><a data-m="979423" data-d="3393">འགྲོ་དྲུག་གི་སེམས་ཅན་རྣམས་ཀྱི་སྡུག་བསྔལ་འདི་བསམ་</a><a data-m="982816" data-d="5597">དེ་ལ་ཡང་ནས་ཡང་དུ་སྙིང་རྗེ་བྱས་ན་རྒྱལ་སྲས་བྱང་ཆུབ་སེམས་པའི་སྤྱོད་པ་འདི་འབད་མེད་འོང་བ་ཡིན། </a><a data-m="988413" data-d="4278">དེ་འོང་བ་ངེས་པ་རེད་དེ་འོང་བ་བཞིན་དུ་བྱེད་མཁན་གྱི་སྐྱེ་བོ་ཤིན་ཏུ་ཉུང་ཉུང་རེད། </a><a data-m="992691" data-d="4321">(197) གལ་ཆེ་དྲུག་གིས་སྤྲོ་བ་བསྐྱེད་པ་ནི། །མོས་གུས་དད་པ་གཏིང་ནས་སྐྱེ་དཀའ་བས། ། </a><a data-m="997012" data-d="3976">བཅོས་ཤིང་བློས་བསྒྱུར་འབད་པ་གལ་རེ་ཆེ། །རྣམ་རྟོག་སྣ་ཚོགས་གྲོགས་སུ་འཆར་དཀའ་བས། ། </a><a data-m="1000988" data-d="3882">ཅི་སྐྱེས་དྲན་པ་གྲོལ་བ་གལ་རེ་ཆེ། །སྣོད་བཅུད་སྣང་བ་ཞིང་ཁམས་འཆར་དཀའ་བས། ། </a><a data-m="1004870" data-d="4464">སྒྱུ་མ་རྨི་ལམ་ཤེས་པ་གལ་རེ་ཆེ། །དགོངས་པ་རྟོགས་གྲོལ་དུས་མཉམ་འབྱུང་དཀའ་བས། ། </a><a data-m="1009334" data-d="3708">ནན་ཏན་སྒོམ་པ་སྐྱེད་པ་གལ་རེ་ཆེ། །དངོས་སུ་གཞན་ལ་ཕན་པ་འབྱུང་དཀའ་བས། ། </a><a data-m="1013042" data-d="3822">སྨོན་པ་སེམས་བསྐྱེད་བསླབ་པ་གལ་རེ་ཆེ། །ཆགས་ཞེན་འཛིན་པ་མེད་འདི་རབ་དཀའ་བས། ། </a><a data-m="1016864" data-d="3937">བགས་ཀྱིས་འདོད་ཆུང་ཆོག་ཤེས་གལ་རེ་ཆེ། །དེ་དག་བསླབས་པས་མྱུར་དུ་མཆོག་ལ་རེག །</a><a data-m="1020801" data-d="5768">ཅེས་པ་གལ་ཆེ་བ་རྣམ་པ་དྲུག་གིས་དམ་པའི་ཆོས་ལ་སྤྲོ་བ་སྐྱེ་དགོས། གང་རེད་ཟེར་ན། </a><a data-m="1026569" data-d="5300">དང་པོ་ཉིད་ནས་མོས་གུས་དང་དད་པ་བཅོས་མ་མ་ཡིན་པ་རྒྱུད་ལ་སྐྱེ་དཀའ་བ་ཡིན་པས་ན། </a><a data-m="1031869" data-d="2253">བླ་མའི་རྣམ་ཐར་དྲན། བླ་མའི་བཀའ་དྲིན་དྲན། </a><a data-m="1034122" data-d="4650">ཅི་མཛད་ལེགས་པར་མཐོང་བས་བཅོས་ཤིང་ཡང་ནས་ཡང་དུ་བཅོས་མའི་མོས་གུས་འདི་ཡག་པོ་སྐྱེས་ན། </a><a data-m="1038772" data-d="3874">བཅོས་མིན་གྱི་མོས་གུས་རང་ཤུགས་སྐྱེ་འོང་བ་ཡིན་བཅོས་མའི་མོས་གུས་གལ་ཆེ། </a><a data-m="1042646" data-d="3279">བཟང་ངན་གྱི་རྣམ་རྟོག་ཐམས་ཅད་ཤར་གྲོལ་དུས་མཉམ་གྱི་གྲོགས་སུ་</a><a data-m="1045925" data-d="2263">དང་པོའི་དུས་ནས་འཆར་དཀའ་བ་ཡིན་པའི་ཕྱིར་ན། </a><a data-m="1048188" data-d="4393">དགེ་སྡིག་གི་རྣམ་རྟོག་ཅི་སྐྱེས་པ་ཐམས་ཅད་ཐོག་མར་རྣམ་རྟོག་ངོ་ཤེས། </a><a data-m="1052581" data-d="5328">བར་དུ་རྣམ་རྟོག་གྲོལ། ཐ་མ་རྗེས་ཤེས་མེད་པའི་སྒོ་ནས་གལ་ཆེ་བ་ཡིན། </a><a data-m="1057909" data-d="3334">སྣོད་བཅུད་ཐམས་ཅད་དག་པའི་ཞིང་ཁམས་འཆར་དཀའ་བ་ཡིན་པའི་ཕྱིར་ན་</a><a data-m="1061243" data-d="3957">སྣོད་བཅུད་ཀྱི་སྣང་བ་བཟང་ངན་ཐམས་ཅད་བདེན་པ་གང་ཡང་གྲུབ་པ་མེད་པ་</a><a data-m="1065200" data-d="3288">སྒྱུ་མ་དང་རྨི་ལམ་ལྟ་བུའི་རང་བཞིན་དུ་ཤེས་པ་གལ་ཆེ་བ་ཡིན། </a><a data-m="1068492" data-d="2625">ཆོས་ཉིད་ཀྱི་དགོངས་པ་རྟོགས་པ་དང་རྒྱུད་ཉོན་མོངས་ནས་</a><a data-m="1071117" data-d="4182">གྲོལ་བའི་རྟོགས་གྲོལ་གཅིག་ཆར་བའི་རིགས་ཅན་འདི་འབྱུང་དཀའ་བ་ཡིན་པས་ན། </a><a data-m="1075299" data-d="4150">མི་ཚེ་ལ་ཚད་བཙུགས་ཏེ་ནན་ཏན་སྒོམ་པར་བྱེད་པ་གལ་ཆེ་བ་ཡིན། </a><a data-m="1079449" data-d="8974">ད་ལྟ་དངོས་སུ་སེམས་ཅན་གཞན་དོན་བྱེད་པའི་ཕན་པ་རྒྱ་ཆེན་པོ་འབྱུང་བར་དཀའ་བ་ཡིན་པས་ན། སེམས་ཅན་ཐམས་ཅད་ཀྱི་དོན་ངས་བྱེད་སྙམ་པའི་སྨོན་པའི་སེམས་བསྐྱེད་པ་</a><a data-m="1088423" data-d="3959">གཞན་ཕན་གྱི་བསམ་པ་འདི་ཡང་ནས་ཡང་དུ་བསྐྱེད་པ་གལ་ཆེ་བ་ཡིན། </a><a data-m="1092382" data-d="5126">འཇིག་རྟེན་ཚེ་འདིའི་བྱ་བ་ཐམས་ཅད་ཆགས་ཞེན་འཛིན་པ་མེད་པ་འདི་</a><a data-m="1097508" data-d="3732">འོང་དཀའ་བ་ཡིན་པས་ན་དུས་རྟག་ཏུ་འདོད་ཆུང་དང་ཆོག་ཤེས་བསྟེན་</a><a data-m="1101240" data-d="3592">ཆགས་ཞེན་རང་ཤུགས་ཀྱིས་སྤོང་བ་གལ་ཆེ། </a><a data-m="1104832" data-d="4075">དེ་ལྟར་གལ་ཆེ་བ་དྲུག་ལ་བསླབས་པས་མྱུར་དུ་བྱང་ཆུབ་མཆོག་གི་གོ་འཕང་རེག</a><a data-m="1108907" data-d="5245">(198) །ཆོས་བྱེད་རུ་བརྒྱངས་བཅད་པ་རྣམ་དྲུག་ནི། །ཡར་གྱི་རུ་བརྒྱངས་ལྟ་བའི་གྲོས་ཐག་བཅད། ། </a><a data-m="1114152" data-d="3759">མར་གྱི་རུ་བརྒྱངས་སྤྱོད་པའི་དུས་ཚོད་ཤེས། །ཕར་གྱི་རུ་བརྒྱངས་ཡུལ་སྣང་སྒྱུ་མར་ཤེས། ། </a><a data-m="1117911" data-d="4395">ཚུར་གྱི་རུ་བརྒྱངས་གཟུང་འཛིན་ཞེན་པ་དོར། །ཕྱི་རུ་རུ་བརྒྱངས་ཐོས་བསམ་ཕྱོགས་མེད་བྱ། ། </a><a data-m="1122306" data-d="3914">ནང་གི་རུ་བརྒྱངས་རང་རྒྱུད་དུག་ལྔ་འདུལ། །དེ་ལྟར་མཛད་ན་འཁོར་བའི་དམག་དཔུང་ལོག །</a><a data-m="1126220" data-d="6031">ཅེས་པ་སྟེ། ཆོས་བྱེད་རྣམས་ཀྱི་རུ་བརྒྱངས་བཅད་པ་རྣམ་པ་དྲུག་དགོས། </a><a data-m="1132251" data-d="2897">ཡར་གྱི་རུ་བརྒྱངས་ཟེར་ན་ལྟ་བ་མཐོ་དགོས་ཀྱི་རེད། </a><a data-m="1135148" data-d="3251">དེ་ཕྱིར་ན་ལྟ་བ་མཐོན་པའི་སྟེང་ནས་ཡ་གྲོས་ཐག་གཅོད་དགོས། </a><a data-m="1138399" data-d="5517">མར་གྱི་རུ་བརྒྱངས་ཞེས་པ་འདི། མར་སྤྱོད་པ་འདི་ཉིད་ལས་དང་པོ་པའི་སྤྱོད་པ་དང༌། </a><a data-m="1143916" data-d="2582">ཉན་ཐོས་ཀྱི་སྤྱོད་པ། བྱང་ཆུབ་སེམས་དཔའི་སྤྱོད་པ་དེ་རྣམས་</a><a data-m="1146498" data-d="3946">རང་གི་སྒོམ་མྱོང་མཐུན་པར་དམའ་ས་ནས་ཡར་ཚུགས་དགོས་པ་ཡིན། </a><a data-m="1150444" data-d="2904">ཕར་གྱི་རུ་བརྒྱངས་ནི། ཕར་ཚོགས་དྲུག་གི་སྣང་བ་འདི་ཐམས་ཅད་</a><a data-m="1153348" data-d="4676">བཟང་ངན་གང་ཤར་ནའང་སྒྱུ་མ་དང་རྨི་ལམ་ལྟ་བུ་ཤེས་དགོས་པ་ཡིན། </a><a data-m="1158024" data-d="3578">ཚུར་གྱི་རུ་བརྒྱངས་ཟེར་དུས། རང་གི་སེམས་གཟུང་འཛིན་གྱི་ཞེན་པ་འདིས་</a><a data-m="1161602" data-d="2980">འཆིང་བསྡད་ཀྱི་ཡོད་པས་གཟུང་འཛིན་གྱི་ཞེན་པ་ཕར་བློས་བཏང་ནས་</a><a data-m="1164582" data-d="3559">ཐག་རིང་པོ་ལ་བསྐྱུར་བཞག་ན་རང་ཤུགས་ཀྱིས་གྲོལ་འོང་བ་ཡིན། </a><a data-m="1168141" data-d="2903">ཕྱི་ཟེར་དུས་ཕྱི་ནང་གི་གྲུབ་མཐའ་འཛིན་པ་དང༌། </a><a data-m="1171044" data-d="6604">དེའི་ལོག་རྟོག་གཅོད་པའི་ཚུལ་སོགས་ལ་ཐོས་བསམ་ཕྱོགས་མེད་དུ་བསྟེན་ན་</a><a data-m="1177648" data-d="3397">ཤེས་བྱའི་གནས་ཐམས་ཅད་ལ་མ་རྨོངས་པ་གོང་འཕེལ་དུ་འགྲོ་བ་ཡིན་པས་དེ་བྱེད། </a><a data-m="1181045" data-d="3629">ནང་གི་རུ་བརྒྱངས་དུས་རང་གི་རྒྱུད་ལ་ཉོན་མོངས་པ་དུག་ལྔ་པོ་འདི་ཉིད་</a><a data-m="1184674" data-d="6186">གཉེན་པོ་གང་བསྟེན་ཐུབ་ཐུབ་སྒོ་ནས་འདུལ་སོང་ན་</a><a data-m="1190860" data-d="2433">ཁམས་གསུམ་འཁོར་བའི་དམག་དཔུང་བཟློག་འགྲོ་བ་ཡིན། </a><a data-m="1193293" data-d="4027">(199) ཉོན་མོངས་རེ་བ་ངན་པའི་ཆོས་དྲུག་ནི། །རང་རྒྱུད་མ་བཏུལ་གཞན་རྒྱུད་ཐུལ་དུ་རེ། ། </a><a data-m="1197320" data-d="3801">གོ་ཡུལ་རྟོགས་པས་གནས་ལུགས་ཤེས་སུ་རེ། །དམིགས་བཅས་བསྒོམས་པས་ཉོན་མོངས་འདག་ཏུ་རེ། ། </a><a data-m="1201121" data-d="3825">ཕྱོགས་འཛིན་ཆོས་ཀྱིས་ཐར་ལམ་བགྲོད་དུ་རེ། །དགེ་བ་མ་བསྒྲུབས་མཐོ་རིས་ཐོབ་ཏུ་རེ། ། </a><a data-m="1204946" data-d="3660">སྡིག་པ་མ་སྤངས་ངན་འགྲོར་མི་ལྟུང་རེ། །རེ་བའི་མི་ལ་དགོས་པ་བསླུས་པར་མཆི། ། </a><a data-m="1208606" data-d="8553">ཞེས་པ་ཉོན་མོངས་པའི་དབང་དུ་སོང་ན་རེ་བ་ཡོད་ནའང་དེ་ཚུལ་བཞིན་དུ་མི་འགྲུབ་པ་ཡིན། </a><a data-m="1217159" data-d="3159">གང་ཡིན་ཟེར་ན། དང་པོ་རང་གི་རྒྱུད་ཆོས་ཀྱིས་མ་འདུལ་ན་</a><a data-m="1220318" data-d="4165">གཞན་སེམས་ཅན་རྒྱུད་གདུལ་དགོས་བསམ་ན་འདུལ་ཐུབ་ཀྱི་མ་རེད། </a><a data-m="1224483" data-d="3102">གནས་ལུགས་ཀྱི་རྟོགས་པ་ཚུལ་བཞིན་དུ་རྒྱུད་ལ་མ་སྐྱེས་ནས་བཟུང་སྟེ་</a><a data-m="1227585" data-d="4774">ཚིག་གི་གོ་བ་ཙམ་ཞིག་རྟོགས་པ་ཡང་དག་པ་རེད་རྒྱུ་མ་རེད་དུས་དེ་རེད། </a><a data-m="1232359" data-d="5286">དམིགས་བཅས་ཀྱི་སྒོམ་པ་མང་པོ་ཞིག་རྒྱུད་ལ་སྐྱེས་ནའང་</a><a data-m="1237645" data-d="4527">ཉོན་མོངས་ཀྱི་གཉེན་པོ་འགྲོ་དཀའ་རེད་དུས་གཉིས་མེད་ཀྱི་ཡེ་ཤེས་ཀྱིས་འདུལ་དགོས། </a><a data-m="1242172" data-d="2524">རང་ཕྱོགས་གཞན་ཕྱོགས་ཀྱི་ཕྱོགས་འཛིན་མང་པོ་དབྱེ་ན་</a><a data-m="1244696" data-d="5182">ཆོས་ཀྱི་ཐར་ལམ་བར་ཆད་ལ་འགྲོ་བ་ཡིན་པས་ན་ཕྱོགས་འཛིན་མེད་པ་གལ་ཆེ། </a><a data-m="1249878" data-d="4494">དགེ་བ་མ་བསྒྲུབས་པ་རང་སྐྱེ་བ་ཕྱི་མ་མཐོ་རིས་ལྷ་དང་མིའི་ལུས་རྟེན་ཐོབ་དགོས་ནའང་</a><a data-m="1254372" data-d="2764">ཐོབ་སྲིད་ཀྱི་མ་རེད་དུས་རྒྱུ་ས་བོན་མེད་པ་རེད། </a><a data-m="1257136" data-d="5682">སྡིག་པ་མ་སྤངས་བཞིན་དུ་ངན་འགྲོ་འགྲོ་ཡི་མ་རེད་</a><a data-m="1262818" data-d="1858">བསམ་ན་དེ་གཏན་ནས་འོང་གི་མ་རེད། </a><a data-m="1264676" data-d="5260">དེ་ཕྱིར་ན་རེ་བའི་མི་རེ་བ་འབྱུང་བྱེད་ཀྱི་རྒྱུ་འདི་སྒྲུབ་མ་ཤེས་དུས་</a><a data-m="1269936" data-d="3122">རང་མགོ་རང་གིས་བསླུས་ཏེ་བསམ་རྒྱུ་དང་ལག་ཏུ་ལེན་རྒྱུ་གཉིས་</a><a data-m="1273058" data-d="2827">ཕྱིན་ཅི་ལོག་ཏུ་གྱུར་བས་བསླུས་པར་མཆི་པ་ཡིན། </a><a data-m="1275885" data-d="4622">(200) མ་ཚོར་དྲན་པ་སྟོར་བའི་ཆོས་དྲུག་ནི། །མི་ཚེ་ཉོན་མོངས་དུག་ལྔས་འདའ་བྱས་ནས། ། </a><a data-m="1280507" data-d="3597">ངན་སོང་འགྲོ་བ་མ་ཚོར་དྲན་པ་སྟོར། །ཁྱིམ་ཐབ་བུ་ཚས་འབྲེལ་བའི་སྒྲོག་ཞུགས་ནས། ། </a><a data-m="1284104" data-d="8288">སྡུག་བསྔལ་མཚོར་བྱིང་མ་ཚོར་དྲན་པ་སྟོར། །དགྲ་གཉེན་རིས་བཅད་ཆགས་སྡང་འདའ་བྱས་ནས། ། </a><a data-m="1292392" data-d="5976">མར་འགྲོའི་ལས་སོང་མ་ཚོར་དྲན་པ་སྟོར། །སྒོ་གསུམ་བྱ་བྱེད་གང་ཡང་མ་སྤངས་པར། ། </a><a data-m="1298368" data-d="8055">སེམས་ཉིད་གནས་སུ་རེ་བས་དྲན་པ་སྟོར། །ཚེ་འདིའི་འཇིག་རྟེན་བྱ་བ་མ་སྤངས་པར། ། </a><a data-m="1306423" data-d="8669">ཐར་ལམ་སྙོགས་སུ་རེ་བ་དྲན་པ་སྟོར། །སྟོང་ལྟའི་ཚིག་ལ་ཞེན་ནས་རྩོལ་བ་སྟོར། ། </a><a data-m="1315092" data-d="5504">ཉམས་རྟོགས་དྲོད་རྟགས་རེ་བས་དྲན་པ་སྟོར། །མ་ཚོར་དྲན་པ་སྟོར་བའི་མི་རེ་མང༌། ། </a><a data-m="1320596" data-d="3310">གསུངས་དུས་རང་གི་རྒྱུད་ཚོད་འདི་རང་གིས་ཚུལ་བཞིན་དུ་</a><a data-m="1323906" data-d="3480">ཉམས་སུ་མ་ལོན་ནས་བཟུང་རང་གི་སྐྱོན་དང་ཡོན་ཏན་མ་ཚོར། </a><a data-m="1327386" data-d="3752">དེ་མ་ཚོར་བའི་སྐྱོན་དྲུག་ཡོད་དེ། གང་རེད་ཟེར་ན། </a><a data-m="1331138" data-d="6378">མི་ཚེ་ཉོན་མོངས་པའི་དབང་དུ་སོང་སྟེ་ཉོན་མོངས་ཀྱི་གཞན་དབང་དུ་འགྲོ་བསྡད་ན་</a><a data-m="1337516" data-d="3405">ངན་སོང་དུ་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1340921" data-d="2333">ངན་སོང་གི་རྒྱུ་མང་པོ་བསྒྲུབས་ཚར་གྱི་རེད། </a><a data-m="1343254" data-d="4510">ངན་སོང་གི་རྒྱུ་སྡིག་པ་སྤང་མི་ཤེས་པས་དྲན་པ་སྟོར་སོང་བ་ཡིན། </a><a data-m="1347764" data-d="5222">ཁྱིམ་ཐབ་དང་བུ་ཚས་འབྲེལ་བ་མང་པོའི་སྒྲོག་ཏུ་ཚུད་ན་དེ་ཁྱིམ་ཐབ་བུ་ཚ་རྣམས་ལ་</a><a data-m="1352986" data-d="2576">ཁ་ཟས་ལྟོ་གོས་ཀྱི་དོན་དག་གཡོག་རྒྱུག་པ་མ་གཏོགས། </a><a data-m="1355562" data-d="4269">དེས་ཁམས་གསུམ་འཁོར་བའི་སྡུག་བསྔལ་གྱི་རྒྱ་མཚོ་ལ་ཡང་ནས་ཡང་དུ་བྱིང་འགྲོ་རེད། </a><a data-m="1359831" data-d="2986">དེ་མ་ཚོར་བ་སྟོར་བ་དེ་རང་གི་སྐྱོན་ཡིན། </a><a data-m="1362817" data-d="2451">དགྲ་གཉེན་རིས་སུ་བཅད་པའི་ཆགས་སྡང་</a><a data-m="1365268" data-d="4496">ཡང་ནས་ཡང་དུ་འདའ་བྱས་ན་མ་ངན་སོང་འགྲོ་བྱེད་མ་གཏོགས། </a><a data-m="1369764" data-d="2149">ཡ་ཐར་པའི་ལམ་འདི་གཏན་ནས་ཤེས་ཀྱི་མ་རེད་དུས་</a><a data-m="1371913" data-d="2806">ངན་སོང་འགྲོ་བའི་རྒྱུ་གསོག་པ་མ་སད་པ་སྟོར། </a><a data-m="1374719" data-d="3412">སྒོ་ལུས་ངག་ཡིད་གསུམ་གྱི་བྱ་བྱེད་ཐམས་ཅད་ཅམ་གྱིས་བསྐྱུར་ཏེ་</a><a data-m="1378131" data-d="2603">སེམས་ཉིད་གཉུག་མའི་གནས་ལུགས་ཚུལ་བཞིན་དུ་རྟོགས་ན་</a><a data-m="1380734" data-d="1440">ཉམས་དང་རྟོགས་པ་འོང་གི་རེད་དེ། </a><a data-m="1382174" data-d="4534">སྒོ་གསུམ་གྱི་བྱ་བྱེད་མང་པོས་གཉུག་མའི་གནས་ལུགས་བརླག་སོང་བ་འདི་མ་ཤེས་པ་ཡིན། </a><a data-m="1386708" data-d="3969">འཇིག་རྟེན་ཚེ་འདིའི་ཆོས་བརྒྱད་ཀྱི་བྱ་བ་མང་པོ་སྒྲུབ་དགོས་པ་དེ་</a><a data-m="1390677" data-d="3020">མ་སྤངས་པ་ཐར་པའི་གོ་འཕང་ཐོབ་སྙོགས་སུ་རེ་བ་འདི་</a><a data-m="1393697" data-d="2632">རྒྱུ་མེད་པའི་འབྲས་བུ་ཡིན་པས་དེ་ཡིན། </a><a data-m="1396329" data-d="3642">ལས་རྒྱུ་འབྲས་ལ་སོགས་པ་གང་ལའང་ཞེན་ཆགས་མེད་པ་</a><a data-m="1399971" data-d="3149">མི་ཚོར་བ་རང་གི་ལྟ་བ་རྟོགས་པ་ཡིན་ཀྱང་སྟོང་ལྟའི་ཚིག་ཙམ་ལ་ཞེན་ན་སྟོར་བ་ཡིན། </a><a data-m="1403120" data-d="2201">ཉམས་དང་རྟོགས་པ་ཆེན་པོ་ཞིག་རྒྱུད་ལ་སྐྱེ་འོང་</a><a data-m="1405321" data-d="2801">བསམ་རྒྱུའི་གྲུབ་རྟགས་རེ་བ་དེ་དྲན་པ་སྟོར་སོང་བ་ཡིན། </a><a data-m="1408122" data-d="4126">དེ་རང་གི་སྐྱོན་དེ་མ་ཚོར་བཞིན་དུ་དྲན་པ་བརླག་སོང་ན་</a><a data-m="1412248" data-d="3752">ཆོས་ལས་འགལ་བ་ཡིན་པས་ན་དེ་སྐྱོན་དུ་འོང་བ་ཡིན། </a><a data-m="1416000" data-d="4075">(201) བདག་གཞན་ཐུན་མོང་དགོས་པའི་ཆོས་དྲུག་ནི། །འཁོར་བའི་སྡུག་བསྔལ་བསམ་སྟེ་ཆོས་ལ་བསྐུལ། ། </a><a data-m="1420075" data-d="4404">དད་གུས་རྒྱུན་དུ་བསྒོམས་ཏེ་རང་རྒྱུད་འདུལ། །གསོ་སྦྱོང་འབད་པས་རང་གཞན་སྒྲིབ་པ་སྦྱང༌། ། </a><a data-m="1424479" data-d="4066">སེམས་བསྐྱེད་བཟང་པོས་རང་གཞན་དོན་གཉིས་འགྲུབ། །སྨིན་གྲོལ་ལྡན་པས་རང་གཞན་དགེ་ལ་སྦྱར། ། </a><a data-m="1428545" data-d="2020">ཉམས་ལེན་བརྩོན་པས་རང་གཞན་འཁྲུལ་པ་གཞོམ། ། </a><a data-m="1430565" data-d="11640">ཞེས་པ་སྟེ། བདག་གཞན་ཐུན་མོང་དུ་དགོས་པའི་ཆོས་དྲུག་ཡོད་དེ། </a><a data-m="1442205" data-d="3192">གང་རེད་ཟེར་ན། འཁོར་བའི་སྡུག་བསྔལ་ལ་བསམ་སྟེ་དེའི་ནང་ལ་</a><a data-m="1445397" data-d="3929">རང་ཉིད་བྱིང་ཡོད་པའི་སྐྱོན་ཤེས་ནས་དམ་པའི་ཆོས་ལ་བསྐུལ་ཇི་ཐུབ་བྱེད། </a><a data-m="1449326" data-d="4261">དུས་རྒྱུན་དུ་དད་གུས་རྒྱུད་ལ་བསྒོམས་ཏེ་དད་པ་དང་གུས་པའི་སྒོ་ནས་</a><a data-m="1453587" data-d="4065">རང་གི་རྒྱུད་གྱོང་པོ་འདི་ཉིད་ཐར་པའི་ལམ་ལ་ཅི་ནུས་སུ་བསྐུལ། </a><a data-m="1457652" data-d="2961">དགེ་བ་གསོ་ཞིང་སྡིག་པ་སྦྱོང་བའི་ཐབས་ལ་འབད་དེ་</a><a data-m="1460613" data-d="2362">རང་གཞན་ཐམས་ཅད་ཀྱི་སྒྲིབ་པ་སྦྱོང་དགོས་པ་ཡིན། </a><a data-m="1462975" data-d="3118">གཞན་ཕན་སེམས་བསྐྱེད་ཀྱི་བསམ་པ་བཟང་པོ་རྒྱུད་ལ་སྐྱེ་ན་</a><a data-m="1466093" data-d="3526">རང་གཞན་གྱི་དོན་གཉིས་འབད་མེད་དུ་འགྲུབ་པར་འགྱུར་བ་ཡིན། </a><a data-m="1469619" data-d="3740">སྨིན་བྱེད་ཀྱི་དབང་དང༌། གྲོལ་བྱེད་ཀྱི་གདམས་ངག་རང་གི་རྒྱུད་ལ་ཡོད་ནས་བཟུང་སྟེ་</a><a data-m="1473359" data-d="3314">རང་གཞན་ཐམས་ཅད་དགེ་བའི་ལམ་ལ་རང་ཤུགས་ཀྱིས་སྦྱོར་འགྲོ་བ་ཡིན། </a><a data-m="1476673" data-d="4022">ཆོས་ཉམས་ལེན་ལ་རྩེ་གཅིག་ཏུ་བརྩོན་ན་རང་གཞན་གྱི་འཁྲུལ་པ་འདི་</a><a data-m="1480695" data-d="3713">རང་ཤུགས་ཀྱིས་གཞོམ་འོང་བ་ཡིན་པས་འདི་གལ་ཆེ་བ་ཡིན། </a><a data-m="1484408" data-d="4453">(202) གཅེས་པའི་གནད་དྲུག་ལེགས་པར་བསྟན་པ་ནི། །འདི་ཕྱིའི་འདུན་གྲོས་ངན་པར་མ་སོང་གཅེས། ། </a><a data-m="1488861" data-d="3982">ཐ་མལ་རྣམས་དང་སྤྱོད་ལམ་མ་འདྲེས་གཅེས། །སྔོན་ལས་རགས་པས་རྒྱུ་འབྲས་ཞིབ་མོ་གཅེས། ། </a><a data-m="1492843" data-d="3657">ཤེས་རབ་སྙིང་རྗེ་ཟུང་དུ་འབྲེལ་བ་གཅེས། །ཐབས་ཀྱི་འདོད་ཡོན་ལམ་དུ་སློང་བ་གཅེས། ། </a><a data-m="1496500" data-d="6653">དབྱེར་མེད་རྟོགས་པས་བཙན་ས་འཛིན་པ་གཅེས། །འདི་དང་སུ་ལྡན་རྣལ་འབྱོར་ཡང་རབ་ཡིན། ། </a><a data-m="1503153" data-d="5774">དམ་པའི་ཆོས་རྣམ་གྲངས་མང་པོ་ཡོད་རྒྱུ་རེད། དེའི་ནང་ནས་གཅེས་པ་གཟུང་དགོས་རྒྱུ་གནད་དྲུག་ཡོད། </a><a data-m="1508927" data-d="5228">གང་རེད་ཟེར་ན། ཚེ་འདི་དང་ཕྱི་མ་གཉིས་ཀའི་འདུན་གྲོས་འདི་དམ་པའི་ཆོས་མ་གཏོགས་</a><a data-m="1514155" data-d="4279">སྡིག་པ་མི་དགེ་བ་ངན་པའི་ནང་དུ་བསམ་བློ་མ་འཁོར་བ་ཞིག་གནད་ཆེ་བ་ཡིན། </a><a data-m="1518434" data-d="4218">འཇིག་རྟེན་ཐ་མལ་པ་རྣམས་དང་སྡིག་པ་སྤྱོད་པའི་གང་ཟག་རྣམས་དང་</a><a data-m="1522652" data-d="4348">སྤྱོད་ལམ་ཕན་ཚུན་མ་འདྲེས་པ་ཆོས་བཞིན་སྤྱོད་པ་གལ་ཆེ་བ་ཡིན། </a><a data-m="1527000" data-d="4594">བདེ་སྡུག་གང་ཞིག་བྱུང་བ་སྐྱེ་བ་སྔོན་གྱི་ལས་ལ་རག་ལས་པ་ཡིན་པའི་ཕྱིར་ན། </a><a data-m="1531594" data-d="3872">ད་ལྟ་ཉིད་ནས་ལས་རྒྱུ་འབྲས་ལ་ཡིད་ཆེས་ཟབ་པོ་བྱེད་དེ་</a><a data-m="1535466" data-d="2246">དགེ་སྒྲུབ་སྡིག་སྤོང་བྱེད་པ་གནད་ཆེ་བ་ཡིན། </a><a data-m="1537712" data-d="4570">ཤེས་རབ་སྙིང་རྗེ་ཟུང་དུ་འཇུག་ན་ཐེག་པ་ཆེན་པོའི་ལམ་ཐུན་མོང་མ་ཡིན་པ་ཡིན་པས་</a><a data-m="1542282" data-d="2527">དེ་ཟུང་འཇུག་རྒྱུད་ལ་བསྟེན་པ་གཅེས། </a><a data-m="1544809" data-d="2973">གསང་སྔགས་རྡོ་རྗེ་ཐེག་པའི་ཐབས་ལ་མཁས་པའི་སྒོ་ནས་</a><a data-m="1547782" data-d="3397">འདོད་ཡོན་གྱིས་བསླུས་མ་སོང་བ་གྲོགས་སུ་འཁྱེར་བ་གཅེས་པ་ཡིན། </a><a data-m="1551179" data-d="3660">སྣང་སྟོང་ཟུང་འཇུག་ཐབས་ཤེས་ཟུང་འཇུག་དབྱེར་མེད་དུ་རྟོགས་པས་</a><a data-m="1554839" data-d="1950">དེ་བཙན་ས་ཟིན་པ་འགྱུར་བ་ཡིན། </a><a data-m="1556789" data-d="3970">དེ་གཅེས་པ་དྲུག་དང་ལྡན་པའི་གང་ཟག་འདི་རྣལ་འབྱོར་ཡང་དག་ཡིན། </a><a data-m="1560759" data-d="3472">(203) ཡེངས་མེད་ལམ་དུ་བསླང་བའི་ཆོས་དྲུག་ནི། །དང་པོའི་ལས་ཅན་འདུ་བྱེད་མ་ཡེངས་བྱ། ། </a><a data-m="1564231" data-d="3942">མཉམ་རྗེས་སློབ་རྣམས་ཆོས་ཉིད་མ་ཡེངས་བྱ། །གོམས་པས་དྲན་སྣང་ཡེ་ཤེས་མ་ཡེངས་བྱ། ། </a><a data-m="1568173" data-d="4006">ཀློང་གྱུར་དུས་སུ་ཡེང་མེད་ཡེང་མཁན་མེད། །བརྟན་པ་མཐར་ཕྱིན་ཡེང་ཡུལ་ཆོས་ཉིད་ངེས། ། </a><a data-m="1572179" data-d="5716">ཆོས་ཟད་དུས་ན་མཚོན་བརྗོད་ཡུལ་ལས་འདས། །དེ་འདྲའི་ཚད་དུ་སྐྱོལ་བར་མཛད་པར་ཞུ། ། </a><a data-m="1577895" data-d="4464">ཞེས་པ་སྟེ། དུས་རྒྱུན་དུ་ཡེངས་མེད་ལམ་དུ་བསླང་བ་ལ་དྲན་པ་རྣམ་པ་དྲུག་ཡོད། </a><a data-m="1582359" data-d="6052">གང་རེད་ཟེར་ན། ལས་དང་པོ་པའི་དུས་སུ་རང་གི་སེམས་འདི་དྲན་པས་</a><a data-m="1588411" data-d="2090">བྱ་ར་བཏང་ནས་དགེ་བ་བསྒྲུབ་དགོས། </a><a data-m="1590509" data-d="2316">སྡིག་པ་སྤོང་དགོས་དུས་སྐབས་འདུ་བྱེད་ཀྱི་དྲན་པ་འདི་</a><a data-m="1592825" data-d="2048">རྩེ་གཅིག་ཏུ་བསྟེན་ན་དགའ་བ་ཡིན། </a><a data-m="1594873" data-d="4037">མཉམ་གཞག་དང་རྗེས་ཐོབ་རྩེ་གཅིག་ཏུ་བསྲེ་བར་འདོད་པའི་གང་ཟག་ཐམས་ཅད་</a><a data-m="1598910" data-d="4983">སེམས་ཀྱི་ཆོས་ཉིད་ལ་ནམ་བལྟས་ན་རིག་པ་མ་བཅོས་པའི་ངོ་བོ་དེ་ངོས་བཟུང་ལ་</a><a data-m="1603893" data-d="2819">ཆོས་ཉིད་ཀྱི་དྲན་པ་འདི་ཤིན་ཏུ་གལ་ཆེ་བ་ཡིན། </a><a data-m="1606712" data-d="4370">མཉམ་རྗེས་དབྱེར་མེད་པ་ལྟ་བུ་གོམས་འོང་བ་ཡིན་ན་དེ་དྲན་པའི་སྣང་བ་ཐམས་ཅད་</a><a data-m="1611082" data-d="3089">ཡེ་ཤེས་སུ་ཤར་བ་ཅན་ཞིག་གལ་ཆེ་བ་ཡིན། </a><a data-m="1614171" data-d="5211">ཆོས་ཉིད་ཀྱི་ཀློང་དུ་གྱུར་པའི་ཚེ་ན་ཡེང་མེད་དང་ཡེང་མཁན་གཉིས་ཀ་མེད་པ་</a><a data-m="1619382" data-d="5303">དུས་རྟག་ཏུ་སྣང་སྤྱོད་ཡེ་ཤེས་ཀྱི་རོལ་བ་གལ་ཆེ་བ་ཡིན། </a><a data-m="1624685" data-d="4356">བརྟན་པ་ཐོབ་པའི་གང་ཟག་ཡིན་ན་དེ་འདོད་ཡོན་དྲུག་གི་གཡེང་བ་ག་ཚོད་ཆེ་ནའང་</a><a data-m="1629041" data-d="4068">ཡེ་ཤེས་ཀྱི་གསོས་འདེབས་མ་གཏོགས་སླུ་ཐུབ་ཀྱི་མ་རེད་དུས་ཆོས་ཉིད་ཀྱི་ངོ་བོ་ཡིན། </a><a data-m="1633109" data-d="3378">དྲན་པའི་ཆོས་ཟད་སོང་ན་མཚོན་བརྗོད་ཀྱི་ཡུལ་ལས་འདས་པ་ཡིན་པས་</a><a data-m="1636487" data-d="5182">དེ་འདྲ་བའི་ལམ་ཚད་དུ་སྐྱོལ་ན་རྫོགས་པ་ཆེན་པོའི་ཉམས་རྟོགས་མཐར་ཕྱིན་པས་དེ་ཉིད་གལ་ཆེ་བ་ཡིན། </a><a data-m="1641669" data-d="5633">(204) ནོར་ར་རེ་གཉིས་བརྟག་པའི་ཆོས་དྲུག་ནི། །མོས་ཤིང་སྐྱོ་བས་ཤེས་པ་མ་བདེ་དང༌། ། </a><a data-m="1647302" data-d="3727">རྐྱེན་ངན་དབང་གིས་མི་དགའ་ནོར་ར་རེ། །ཚད་མེད་མོས་གུས་གཏིང་ནས་སྐྱེས་པ་དང༌། ། </a><a data-m="1651029" data-d="3803">བཅོས་མའི་དད་པ་ཁ་ནས་སྐྱེས་པ་ནི། །ཡུད་ཙམ་བལྟས་ན་ཕན་ཚུན་ནོར་ར་རེ། ། </a><a data-m="1654832" data-d="3725">གཉེན་བཤེས་སྣང་སེམས་འཁྲི་ཐག་ཆོད་པ་དང༌། །བརྩེ་མེད་སེམས་ཐག་རིང་བ་ནོར་ར་རེ། ། </a><a data-m="1658557" data-d="3485">ཡི་དམ་དངོས་གྲུབ་མཆོག་རབ་སྟེར་བ་དང༌། །བདུད་ཀྱི་བར་ཆད་ཆོ་འཕྲུལ་ནོར་ར་རེ། ། </a><a data-m="1662042" data-d="3674">ཐུགས་རྗེས་མ་ལུས་འགྲོ་བ་འདྲེན་པ་དང༌། །ཆོས་བརྒྱད་གཞན་དོན་གཟུགས་བརྙན་ནོར་ར་རེ། ། </a><a data-m="1665716" data-d="3833">འོད་གསལ་ཆོས་ཉིད་ངང་ལ་འབྱམས་པ་དང༌། །སྟོང་པ་ཧད་པོར་ཤོར་བ་ནོར་ར་རེ། ། </a><a data-m="1669549" data-d="5793">གསུངས་དུས་ནོར་འཁྲུལ་བྱས་པ་དེ་སྐྱོན་དྲུག་ཡོད། གང་རེད་ཟེར་ན། </a><a data-m="1675342" data-d="5820">བླ་མ་ལ་ཡིད་ཆེས་ཀྱིས་མོས་ཤིང་རང་གི་སྐྱོན་ཐམས་ཅད་དོར་ནས་</a><a data-m="1681162" data-d="2572">སྐྱོ་བས་ཤེས་པ་མ་བདེ་བ་སྐྱེས་པ་དང་ནི། </a><a data-m="1683734" data-d="4346">ཡང་ན་ཚ་གདོན་བགེགས་དབང་གིས་ཤེས་པ་སོ་ན་མི་གཏད་པ་རྐྱེན་ངན་པས་</a><a data-m="1688080" data-d="3105">སྦུབས་སུ་དོག་པོ་འོང་བ་དེ་གཉིས་ཞིབ་ཏུ་མ་བརྟགས་ན་</a><a data-m="1691185" data-d="2443">རྣམ་པ་འདྲ་བ་ཡོད་པས་ན་ནོར་འོང༌། </a><a data-m="1693628" data-d="4727">བླ་མ་ལ་མོས་གུས་ཚད་མེད་པ་གཏིང་ནས་སྐྱེས་ཏེ་བསམ་རྒྱུ་བླ་མ་ལས་མེད་པ་</a><a data-m="1698355" data-d="2220">བློ་སྣ་བླ་མས་འཕྲོག་པ་ཞིག་འགྱུར་བ་དང༌། </a><a data-m="1700575" data-d="2954">བཅོས་མའི་སྒོ་ནས་ཁ་གསག་མཁས་པའི་སྒོ་ནས་</a><a data-m="1703529" data-d="2997">དད་པ་ཡོད་མདོག་མདོག་བྱེད་པ་དེ་གཉིས་ནོར། </a><a data-m="1706526" data-d="4616">ཡུད་ཙམ་བལྟས་ན་ཕན་ཚུན་འདྲ་བ་ཞིག་ཡོད་པས་དེ་ནོར་འགྲོ་བ་ཡིན། </a><a data-m="1711142" data-d="4905">གཉེན་བཤེས་ཀྱི་སྣང་སེམས་འདི་ལ་འཁྲི་ཐག་རྩེ་གཅིག་ཏུ་ཆོད་པ་དང༌། </a><a data-m="1716047" data-d="4340">དེ་ནས་རང་ལ་བརྩེ་བ་མེད་པའི་སེམས་ཐག་རིང་བ་དེ་གཉིས་ནོར་འོང་བ་ཡིན། </a><a data-m="1720387" data-d="3118">ཡི་དམ་བསྟེན་ན་མཆོག་གི་དངོས་གྲུབ་མངོན་སུམ་དུ་སྟེར་བ་དང༌། </a><a data-m="1723505" data-d="2360">བདུད་ཀྱི་བར་ཆད་ཀྱི་སྒོ་ནས་འགྲོ་དོན་རྒྱས་པ། </a><a data-m="1725865" data-d="5193">ལུང་བསྟན་ཡོད་པ་དེ་འདྲ་འོང་ན་དེ་གཉིས་ནོར་ར་རེ་བ་ཡིན། </a><a data-m="1731058" data-d="2311">ཐུགས་དམིགས་པ་མེད་པའི་སྙིང་རྗེ་ཆེན་པོས་</a><a data-m="1733369" data-d="3253">མ་ལུས་འགྲོ་བ་ཐམས་ཅད་མཐོང་ཐོས་དྲན་རེག་གྲོལ་ནུས་པ་དང༌། </a><a data-m="1736622" data-d="3746">འཇིག་རྟེན་ཆོས་བརྒྱད་ཀྱི་བྱ་བས་གཞན་དོན་གྲུབ་པ་གཉིས་ནོར་ར་རེ། </a><a data-m="1740368" data-d="4273">འོད་གསལ་ཆོས་ཉིད་ཀྱི་ངང་ལ་དུས་རྟག་ཏུ་འབྱམས་ཏེ་ཡེངས་འཁྲུལ་མེད་པ་དང་</a><a data-m="1744641" data-d="3450">རྒྱུ་འབྲས་ཆད་ལྟའི་སྟོང་ལྟ་ཧད་པོ་གཉིས་ནོར་བ་ཡིན། </a><a data-m="1748091" data-d="4883">(205) དེ་དག་རང་བཞིན་བརྟག་པའི་ཆོས་དྲུག་ནི། །སྐྱོ་བས་མ་བདེ་ཡུལ་མཆོག་ཕྲད་ན་སངས། ། </a><a data-m="1752974" data-d="8066">རྐྱེན་ངན་གང་ལ་དགའ་བ་མེད་པའོ། །གཏིང་ནས་མོས་གུས་ལུས་སེམས་འགྱུར་བ་སྟེ། ཁ་ནས་དད་པ་དབང་པོ་མདངས་མི་འགྱུར། །འཁྲི་བ་ཆོད་པས་ཅི་ཀྱང་དགོས་མེད་ཤེས། ། </a><a data-m="1761040" data-d="3877">སེམས་ཐག་རིང་བ་གནས་སྐབས་བྱེ་བྲག་འོང༌། །དངོས་གྲུབ་མཆོག་སྟེར་ཉམས་དགའ་བྱིན་འཐིབས་ལ། ། </a><a data-m="1764917" data-d="3727">བདུད་ཀྱི་བར་ཆད་སྐྱི་ཟིང་ཤེས་པ་འཚུབ། །འགྲོ་བ་འདྲེན་པ་རང་འདོད་འཁྲིས་མེད་ལ། ། </a><a data-m="1768644" data-d="4133">ཆོས་བརྒྱད་གཞན་ཕན་རང་འདོད་རྙེད་བཀུར་འདོད། །ཆོས་ཉིད་ངང་འབྱམས་དབང་པོ་དྭངས་ཤིང་གསལ། ། </a><a data-m="1772777" data-d="4964">སྟོང་པ་ཧད་པོ་མུན་འཐོམས་ལྟ་བུ་སྟེ། །དེ་ཕྱིར་མ་ནོར་བྱེ་བྲག་ཤེས་པ་གཅེས། ། </a><a data-m="1777741" data-d="8282">ཞེས་པ་སྟེ། སྔ་མ་དེ་ནོར་ས་དྲུག་གི་རྣམ་པ་བསྟན་པ་དེ་ལ་</a><a data-m="1786023" data-d="4500">དེའི་སྟེང་ནས་བརྟག་པ་བྱེད་པ་ནི། </a><a data-m="1790523" data-d="3358">ཁམས་གསུམ་འཁོར་བའི་སྡུག་བསྔལ་གྱི་བྱ་བ་མཐོང་དུས་</a><a data-m="1793881" data-d="5483">སེམས་མ་བདེ་བ་ཡོད་ན། ཡུལ་མཆོག་ཏུ་གྱུར་པ་བླ་མ་དང་གདམས་ངག་ལྟ་བུ་དང་ཕྲད་ན་</a><a data-m="1799364" data-d="2378">དེ་སྐྱོ་བ་འདི་བསལ་འགྲོ་བ་ཡིན། </a><a data-m="1801742" data-d="5117">རྐྱེན་ངན་པ་ན་ཚ་གདོན་བགེགས་གང་འབྱུང་ན་དེ་ལ་སེམས་དགའ་བ་མེད་པ་ཡིན། </a><a data-m="1806859" data-d="3116">གཏིང་ནས་མོས་གུས་སྐྱེས་ལུས་སེམས་སྐྱིད་པ་དང༌། </a><a data-m="1809975" data-d="3704">བླ་མ་ལ་ཁ་འབྱམས་ཚིག་གིས་ཁ་གསག་ལ་སོགས་པའི་སྒོ་ནས་</a><a data-m="1816869" data-d="4520">ཁ་ནས་དད་པ་བྱེད་པ་འདི། གཏིང་ནས་མོས་གུས་འབྱུང་ན་ལུས་བ་སྤུ་ལྡང༌། </a><a data-m="1821389" data-d="3425">མིག་ནས་མཆི་མ་འཁྲུག་མདངས་འགྱུར་འོང་བ་ཡིན། </a><a data-m="1824814" data-d="3906">ཁའི་དད་པ་འདི་ཉིད་ལྟར་སྣང་ཡོད་ཡོད་ཙམ་མ་གཏོགས་དེ་ཙམ་མི་འོང༌། </a><a data-m="1828720" data-d="4077">རྩད་ནས་འཁྲི་བ་ཆོད་པ་དེ་ལ་ཟས་ནོར་ལོངས་སྤྱོད་ལ་སོགས་པ་</a><a data-m="1832797" data-d="2247">ཅི་ཡོད་ན་དགོས་མེད་དུ་ཤེས་པ་དང༌། </a><a data-m="1835044" data-d="4662">སེམས་ཐག་རིང་བས་འཇིག་རྟེན་ཚེ་འདིའི་བྱ་བ་ཐག་རིང་པོ་ཞིག་ལ་བྱས་བཞག་ན་</a><a data-m="1839706" data-d="1559">དུས་དང་གནས་སྐབས་ཤིག་ཞེན་པ་མེད་པ་འོང༌། </a><a data-m="1841265" data-d="5356">མཆོག་གི་དངོས་གྲུབ་མྱོང་དུས་རྒྱུད་ལ་སྐྱེ་འོང་ན་ས་ལམ་གྱི་ཡོན་ཏན་རྒྱུད་ལ་སྐྱེས། </a><a data-m="1846621" data-d="4939">མངོན་ཤེས་དང་ཏིང་ངེ་འཛིན་གྱིས་ཉམས་དགའ་བ་དང་བྱིན་འབེབས་པ་འོང་བ་ཡིན། </a><a data-m="1851560" data-d="3111">བདུད་ཀྱི་བར་ཆད་ཡིན་ན་རང་བཞིན་དུ་སྐྱི་ཟིང་ཟིང༌། </a><a data-m="1854671" data-d="2635">སྐྲག་བསྡད་པ་དང་ཤེས་པ་འཚུབ་པ་འོང་བ་ཡིན། </a><a data-m="1857306" data-d="2091">འགྲོ་བ་སེམས་ཅན་ཐར་པའི་ལམ་དུ་འདྲེན་པ་</a><a data-m="1859397" data-d="2006">འདི་ལ་རང་འདོད་ཀྱི་འཁྲིས་མེད་ལ། </a><a data-m="1861403" data-d="3473">འཇིག་རྟེན་ཆོས་བརྒྱད་ཀྱིས་གཞན་ཕན་མང་པོ་སྤྱད་པའི་དགོས་པ་</a><a data-m="1864876" data-d="2229">རང་འདོད་ཀྱི་རྙེད་བཀུར་འདོད་པ་ཡིན། </a><a data-m="1867105" data-d="4594">ཆོས་ཉིད་ཀྱི་ངང་དུ་འབྱམས་ན་དབང་པོ་དྭངས་ཤིང་གསལ་བ་མ་གཏོགས་མེད། </a><a data-m="1871699" data-d="4784">ཆོས་ཉིད་ཀྱི་ངང་དུ་མ་འབྱམས་ན་སྟོང་ལྟ་ཧད་པོ་མུན་ནག་འཐོམ་མེ། </a><a data-m="1876483" data-d="2399">དེ་ཕྱིར་མ་ནོར་བྱེ་བྲག་ཤེས་པ་གཅེས། </a><a data-m="1878882" data-d="4095">(206) གཅིག་ཆོག་དྲུག་གི་གདམས་ངག་བསྟན་པ་ནི། །སྐྱེ་བ་གཅིག་ཆོག་ད་རེས་འབྲེལ་ཐག་ཆོད། ། </a><a data-m="1882977" data-d="4067">ཚོགས་གསོག་གཅིག་ཆོག་བླ་མ་སངས་རྒྱས་ཁུར། །བྱ་བ་གཅིག་ཆོག་བླ་མ་སངས་རྒྱས་བསྒྲུབ། ། </a><a data-m="1887044" data-d="4239">བསླབ་པ་གཅིག་ཆོག་ཆོས་མིན་བྱ་བ་བོར། །ངོ་སྤྲོད་གཅིག་ཆོག་འགྱུ་བ་ཆོས་ཉིད་སྤྲོད། ། </a><a data-m="1891283" data-d="3689">ཉམས་ལེན་གཅིག་ཆོག་དེ་ཉིད་ངང་ལ་སྐྱོངས། །དེ་ལ་མཉན་ན་མྱུར་དུ་བདེ་ཆེན་འགྲུབ། ། </a><a data-m="1894972" data-d="5465">ཅེས་གདམས་ངག་གཅིག་ཏུ་ཆོག་པ་རྣམ་པ་དྲུག་ཡོད། གང་རེད་ཟེར་ན། </a><a data-m="1900437" data-d="3307">སྐྱེ་བ་ད་ལྟ་ལེན་པ་འདི་གཅིག་གིས་ཆོག་རྒྱུ་ད་རེས་འདིའི་སྟེང་ནས་</a><a data-m="1903744" data-d="4361">སྐྱེ་བ་བརྒྱུད་མི་དགོས་པ་ཐོད་པ་འབོར་ཆོག་ནས་འབྲེལ་ཐག་ཆོད་པ་ཡིན། </a><a data-m="1908105" data-d="2636">ཚོགས་གསོག་སྒྲིབ་སྦྱོང་འདི་ལ་གཅིག་གིས་ཆོག་པ་ཡིན་པས་</a><a data-m="1910741" data-d="4475">བླ་མ་སངས་རྒྱས་འདི་ལ་བསྟེན་ཏེ་བསོད་ནམས་དང་ཡེ་ཤེས་ཀྱི་ཚོགས་བསགས་ན། </a><a data-m="1915216" data-d="3965">དེས་ཕན་ཡོན་ཆེ་བ་དང་དགོས་པ་ཆེ་བ་འདྲ་ཞིག་དེ་ལྟར་དུ་བྱེད། </a><a data-m="1919181" data-d="3647">བྱ་བ་གཅིག་གིས་ཆོག་སྟེ་བླ་མ་མཛད་པ་རྣམ་ཐར་དེ་</a><a data-m="1922828" data-d="3138">སངས་རྒྱས་གོ་འཕང་མངོན་སུམ་དུ་བསྒྲུབ་ན་རང་ཤུགས་ཀྱིས་བསྒྲུབ་རྒྱུ་ཡིན། </a><a data-m="1925966" data-d="4556">བསླབ་པ་གཅིག་གིས་ཆོག་སྟེ་རྒྱུད་དྲན་པ་དང་ཤེས་བཞིན་གྱིས་བསྡམས་ནས་</a><a data-m="1930522" data-d="3090">ཆོས་མིན་གྱི་བྱ་བ་སྤང་བར་བྱས་ན་དེས་ཆོག་པ་ཡིན། </a><a data-m="1933612" data-d="4146">ངོ་སྤྲོད་གཅིག་གིས་ཆོག་སྟེ་སེམས་ཀྱི་འགྱུ་བ་རྣམ་རྟོག་གི་འཁྲུལ་བ་ཐམས་ཅད་</a><a data-m="1937758" data-d="3384">ཆོས་ཉིད་ཀྱི་ཀློང་དུ་ངོ་སྤྲོད་ན་ཤར་གྲོལ་དུས་མཉམ་པ་ཡིན། </a><a data-m="1941142" data-d="3495">ཉམས་ལེན་གཅིག་གིས་ཆོག་སྟེ་གཉུག་མ་མ་བཅོས་པའི་ངོ་བོ་དེ་ཉིད་བྱས། </a><a data-m="1944637" data-d="3363">དེ་ལྟར་མཉན་ན་མྱུར་དུ་བདེ་བ་ཆེན་པོའི་གོ་འཕང་འགྲུབ་འགྲོ། </a><a data-m="1948000" data-d="3929">(207) ཟབ་མོ་གནད་ཀྱི་གདམས་པ་རྣམ་དྲུག་ནི། །ཆོས་ཀྱིས་ཕན་འདོད་སེམས་ལ་གང་ཕན་བསྟེན། ། </a><a data-m="1951929" data-d="4022">རང་རྒྱུད་འདུལ་འདོད་རང་གྲོས་རང་ལ་ཐོབ། །ཆོས་སྐུ་ཐོབ་འདོད་ཐོལ་བྱུང་འགྱུ་ངོས་གཟུང༌། ། </a><a data-m="1955951" data-d="7253">ཉམས་སྐྱོང་སེམས་ཉིད་ཡེང་བོར་ནང་དུ་ལྟོས། །འགྱུ་དྲན་གཅོད་འདོད་རླུང་སེམས་གཅུད་ལ་བོར། ། </a><a data-m="1963204" data-d="6451">མཐར་ཐུག་སྐྱེལ་འདོད་མ་བཅོས་རྣལ་དུ་ཞོག །འདི་ནི་ཡང་ཟབ་སྙིང་པོའི་གདམས་པ་ཡིན། ། </a><a data-m="1969655" data-d="6186">ཞེས་པ་འདི་གང་རེད་ཟེར་ན། ཟབ་མོ་གནད་ཀྱི་གདམས་པ་དྲུག་ཡོད་དེ། </a><a data-m="1975841" data-d="4188">ཆོས་ཀྱིས་རྒྱུད་ལ་ཕན་པར་འདོད་པ་ཡིན་ན། བླ་མའི་གདམས་ངག་ཡིན་ན་འདྲ། </a><a data-m="1980029" data-d="4253">སངས་རྒྱས་ཀྱི་བཀའ་ཡིན་ན་འདྲ་རང་གི་སེམས་ལ་ངེས་འབྱུང་མོས་པ་མོས་གུས་</a><a data-m="1984282" data-d="4427">གང་སྐྱེད་བྱེད་ཕན་པ་འདི་ཉིད་ཉམས་ལེན་གྱི་གཙོ་བོ་བསྟེན་པར་འགྱུར་བ་དེ་དགོས་པ་ཡིན། </a><a data-m="1988709" data-d="3072">རང་གི་རྒྱུད་ཞི་ཞིང་དུལ་བ་ཞིག་འདོད་ན་དུས་རྟག་ཏུ་</a><a data-m="1991781" data-d="5128">རང་གི་གྲོས་འདི་རང་ལ་ཐེབས་ནས་རང་གི་སྐྱོན་རིག་དུས་སྐྱོན་ཡོད་ན་ཕར་བསལ། </a><a data-m="1996909" data-d="2410">ཡོན་ཏན་ཡིན་ན་ཚུར་བསྐྱེད་པ་ཡོད་པ་ཡིན། </a><a data-m="1999319" data-d="3066">ཆོས་སྐུ་སྐྱེ་བ་མེད་པའི་གོ་འཕང་འདི་</a><a data-m="2002385" data-d="2965">མངོན་སུམ་དུ་འཐོབ་པར་འདོད་པའི་རེ་བ་ཡོད་ན་ནི། </a><a data-m="2005350" data-d="5572">སེམས་ཀྱི་འགྱུ་བ་ངོས་བཟུང་དང་བྲལ་བ་དེའི་ངང་དུ་མཉམ་པར་བཞག་པ་དེ་ཡིན། </a><a data-m="2010922" data-d="2208">ཉམས་མྱོང་གིས་སེམས་ཉིད་ནང་དུ་སྐྱེས་ན་</a><a data-m="2013130" data-d="2819">ཕྱི་རོལ་དུ་ཡེང་བ་བོར་བ་གནད་དུ་བཅོས་པ་ཡིན། </a><a data-m="2015949" data-d="2939">རྣམ་རྟོག་གི་འགྱུ་དྲན་གཉིས་འཁྲུལ་བ་འདི་གཅོད་པར་འདོད་ན་</a><a data-m="2018888" data-d="2796">རླུང་སེམས་གནད་དུ་བསྒྱུར་ཏེ་རླུང་བུམ་པ་ཅན་བཟུང་ན་</a><a data-m="2021684" data-d="5512">རྣམ་རྟོག་རང་ཤུགས་ཀྱིས་ཉན་འོང་རྒྱུ་དེ་རེད། མཐར་ཐུག་གི་སྐྱེལ་མ་སངས་རྒྱས་ཀྱི་གོ་འཕང་འཐོབ་པར་འདོད་ན་</a><a data-m="2027196" data-d="2338">མ་བཅོས་གཉུག་མའི་ངང་དུ་བཞག་པར་བྱས་ན་</a><a data-m="2029534" data-d="2000">འདི་ནི་ཡང་ཟབ་སྙིང་པོའི་གདམས་པ་ཡིན། </a><a data-m="2031534" data-d="3389">དེ་ལྟར་དུ་བརྩོན་པ་གལ་ཆེ་བ་ཡིན་ནོ། </a><a data-m="2051783" data-d="7606">(208) །ཕྱི་ནང་རྟེན་འབྲེལ་རྟགས་དྲུག་མན་ངག་ནི། །དད་པ་སྐྱེས་རྟགས་འཇིག་རྟེན་བྱ་བ་གཏོང༌། ། </a><a data-m="2059389" data-d="7238">བྱིན་རླབས་ཞུགས་རྟགས་དམན་པའི་འདུ་ཤེས་བསྐྱེད། །གཞན་ཕན་སེམས་རྟགས་ཅི་བྱས་གཞན་ལ་ཕན། ། </a><a data-m="2066627" data-d="4344">མངོན་ཞེན་ལོག་རྟགས་ཆོས་བརྒྱད་མགོ་སྙོམས་པའོ། །དོན་དམ་འབྱོར་རྟགས་གཉིས་འཛིན་ངང་གིས་ཆུང༌། ། </a><a data-m="2070971" data-d="7277">རང་གྲོས་ཐེབས་རྟགས་དགེ་ལ་རྟག་པར་བརྩོན། །རྟགས་རྣམས་ལྡན་དེ་སྲིད་པའི་ཕ་རོལ་འགྲོ། ། </a><a data-m="2078248" data-d="7465">ཞེས་པ་སྟེ། ཕྱིའི་རྟེན་འབྲེལ་དང་ནང་གི་རྟེན་འབྲེལ་གཉིས་གཅིག་པ་ཡིན་དུས། </a><a data-m="2085713" data-d="3888">ནང་ནས་ཆོས་ལ་ངེས་ཤེས་དང་ཉམས་མྱོང་སྐྱེ་འོང་ན་ཕྱིའི་རྟེན་འབྲེལ་ཡང་</a><a data-m="2089601" data-d="3422">དེ་ལྟར་དུ་འགྲོ་སྟེ་དེའི་རྟགས་རྣམ་པ་དྲུག་ཡོད། གང་རེད་ཟེར་ན། </a><a data-m="2093023" data-d="4694">རང་གི་སེམས་དད་པ་སྐྱེས་པའི་རྟགས་འཇིག་རྟེན་ཚེ་འདིའི་བྱ་བ་ཐམས་ཅད་བློས་བཏང༌། </a><a data-m="2097717" data-d="4731">དེ་ལ་ཞེན་ཆགས་མེད་པ་འགྱུར་བ་ཡིན། </a><a data-m="2102448" data-d="3680">བླ་མའི་བྱིན་རླབས་རྒྱུད་ལ་ཞུགས་པའི་རྟགས་སུ་རང་ལ་ང་རྒྱལ་མེད་པ་</a><a data-m="2106128" data-d="3578">རང་ལས་དམན་པ་གཅིག་ཀྱང་མེད་སྙམ་པའི་དམན་པའི་འདུ་ཤེས་བསྐྱེད། </a><a data-m="2109706" data-d="4692">གཞན་ཕན་བྱང་ཆུབ་མཆོག་ཏུ་སེམས་བསྐྱེད་པ་འདི་རྒྱུད་ལ་སྐྱེས་པའི་རྟགས་ཅི་ཡིན་ཟེར་ན་</a><a data-m="2114398" data-d="4029">ལུས་ངག་ཡིད་གསུམ་གྱིས་བྱ་བ་ཅི་བྱས་ན་སེམས་ཅན་ལ་ཕན་ཐོགས་པ་ཡིན། </a><a data-m="2118427" data-d="3388">ཚེ་འདིའི་བྱ་བ་ལ་ཞེན་པ་ལོག་པའི་རྟགས་ཅི་ཡིན་ཟེར་ན། </a><a data-m="2121815" data-d="2881">འཇིག་རྟེན་ཆོས་བརྒྱད་ལ་དོན་གཉེར་གྱི་རེ་དོགས་མང་པོ་མེད་པ་</a><a data-m="2124696" data-d="1749">མགོ་སྙོམས་པར་འགྱུར་བ་ཡིན། </a><a data-m="2126445" data-d="4557">དོན་དམ་པའི་ལྟ་བ་རྒྱུད་ལ་འབྱོར་བའི་རྟགས་གཟུང་འཛིན་གཉིས་སྣང་གི་འཁྲུལ་བ་ཐམས་ཅད་</a><a data-m="2131002" data-d="2363">རང་ཤུགས་ཀྱིས་ཆུང་དུ་འགྲོ་བ་ཡིན། </a><a data-m="2133365" data-d="5177">རང་གིས་རང་ལ་གྲོས་བཏབ་སྟེ་གྲོས་མ་ནོར་བའི་རྟགས་</a><a data-m="2138542" data-d="3199">ཉིན་མཚན་གཉིས་ཀ་དགེ་ལ་རྟག་པར་བརྩོན་པ་སྟེ། </a><a data-m="2141741" data-d="2223">དེ་ལྟ་བུ་རྟགས་དྲུག་དང་ལྡན་པའི་གང་ཟག་དེ་</a><a data-m="2143964" data-d="4039">སྲིད་པ་ཁམས་གསུམ་འཁོར་བའི་སྡུག་བསྔལ་གྱི་རྒྱ་མཚོ་དེའི་ཕ་རོལ་འགྲོ་བ་ཡིན། </a><a data-m="2148003" data-d="3708">(209) རྫོགས་པ་ཆེན་པོ་རྡོ་རྗེའི་ཚིག་དྲུག་ནི། །གཞི་ཡི་རྫོགས་ཆེན་སེམས་ཉིད་གཏན་ལ་དབབ། ། </a><a data-m="2151711" data-d="5325">ལམ་གྱི་རྫོགས་ཆེན་མཐའ་གྲོལ་གནད་དུ་བསྣུན། །འབྲས་བུའི་རྫོགས་ཆེན་རེ་དོགས་ཟད་སར་སྐྱོལ། ། </a><a data-m="2157036" data-d="3699">ཡུལ་གྱི་རྫོགས་ཆེན་སྣང་བ་འཛིན་མེད་གྲོལ། །སེམས་ཀྱི་རྫོགས་ཆེན་རྣམ་རྟོག་གྲོགས་སུ་འཆར། ། </a><a data-m="2160735" data-d="4405">དོན་གྱི་རྫོགས་ཆེན་འགྱུ་བ་རང་ཡལ་དངས། །དེ་ལྟར་སུས་ཤེས་རྣལ་འབྱོར་རྒྱལ་པོ་ཆེ། ། </a><a data-m="2165140" data-d="4818">ཞེས་པ་སྟེ། རྫོགས་པ་ཆེན་པོ་ཞེས་བྱ་བ་འདི། ཅི་རྫོགས་ཡོད་རེད་ཟེར་ན། </a><a data-m="2169958" data-d="3403">དེ་ནས་རྫོགས་པའི་རྟགས་མ་ནོར་བ་རྟགས་དྲུག་ཡོད། </a><a data-m="2173361" data-d="7847">རྫོགས་ཆེན་ཆོས་ཉིད་ཀྱི་ངོ་བོ་གཅིག་ལས་སྒྲིབ་པ་དང་བཅས་པའི་དུས་སུ་གཞི། </a><a data-m="2181208" data-d="3461">སྒྲིབ་པ་དག་མ་དག་གཉིས་ཀ་འདྲེས་པའི་དུས་སུ་ལམ། </a><a data-m="2184669" data-d="3427">སྒྲུབ་པ་མཐར་ཕྱིན་པའི་རྟགས་སུ་འབྲས་བུ་ཟེར་བ་ཡིན་པའི་ཕྱིར་ན། </a><a data-m="2188096" data-d="2600">གཞིའི་རྫོགས་ཆེན་ཟེར་མཁན་འདི་གང་རེད་ཟེར་ན། </a><a data-m="2190696" data-d="2690">སེམས་ཀྱི་ཆོས་ཉིད་ཀ་དག་དང་ལྷུན་གྲུབ་དེ་</a><a data-m="2193386" data-d="3269">སྟོང་པ་དང་གསལ་བ་གཉིས་ཟུང་འཇུག་གཏན་ལ་ཕབ་འོང་ན་</a><a data-m="2196655" data-d="1774">གཞིའི་རྫོགས་པ་ཆེན་པོ་ཡིན། </a><a data-m="2198429" data-d="4943">དེ་ཀ་དག་ལྷུན་གྲུབ་ཟུང་འཇུག་གི་ངོ་བོ་འདི་ཉམས་སུ་ལེན་པའི་ལམ་དེ་ལ་ཉམས་སུ་ལེན་འོང་ན་</a><a data-m="2203372" data-d="2439">ཡོད་མེད་རྟག་ཆད་ཀྱི་མཐའ་ཐམས་ཅད་ལས་བྲལ་ཏེ་</a><a data-m="2205811" data-d="2855">ཟང་ཐལ་གྱི་དགོངས་པ་གནད་དུ་བསྣུན་ན་</a><a data-m="2208666" data-d="2492">དེ་ལམ་གྱི་རྫོགས་ཆེན་ཐོབ་པའི་རྟགས་ཡིན། </a><a data-m="2211158" data-d="7696">འབྲས་བུ་རྫོགས་པ་ཆེན་པོ་དེ་སངས་རྒྱས་ཨེ་ཐོབ་ཀྱི་རེ་བ་མི་ཐོབ་ཀྱི་དོགས་པ་མེད་པ་</a><a data-m="2218854" data-d="3368">སེམས་ཉིད་རང་ངོ་ལ་སངས་རྒྱས་སྐུ་གསུམ་གྱི་ཡོན་ཏན་རྫོགས་པ་ཤེས་ཏེ་</a><a data-m="2222222" data-d="1568">ཆོས་ཉིད་ཟད་སར་སྐྱོལ་བ་ཡིན། </a><a data-m="2223790" data-d="4073">ཡུལ་གྱི་རྫོགས་པ་ཆེན་པོ་ཤེས་ན་ཕྱི་ཚོགས་དྲུག་གི་སྣང་བ་</a><a data-m="2227863" data-d="2952">གང་ཤར་ན་ཚོགས་དྲུག་གི་སྣང་བ་བཟང་པོ་ལ་ཆགས་པ། </a><a data-m="2230815" data-d="3959">ངན་པ་ལ་སྡང་བ་མེད་པ་འཛིན་མེད་རང་སར་དུ་གྲོལ་བ་འགྱུར་བ་ཡིན། </a><a data-m="2234774" data-d="2891">སེམས་ཀྱི་རྫོགས་ཆེན་ཤེས་ན་སེམས་ཟེར་རྒྱུ་དེ། </a><a data-m="2237665" data-d="2102">སེམས་ཉིད་ཟེར་ན་སེམས་ཀྱི་གནས་ལུགས་དེ་རེད། </a><a data-m="2239767" data-d="1559">སེམས་ཟེར་ན་རྣམ་རྟོག་རེད། </a><a data-m="2241326" data-d="3952">རྣམ་རྟོག་ཐམས་ཅད་ཉམས་ལེན་གྱི་གྲོགས་སུ་ཤར་འགྲོ་ལེ་མ་གཏོགས། </a><a data-m="2245278" data-d="3466">རྣམ་རྟོག་གིས་ཉམས་ལེན་འདི་སྦག་མི་བྱེད་བར་ཆད་མི་བྱེད་པ་སྟེ་</a><a data-m="2248744" data-d="1613">སེམས་ཀྱི་རྫོགས་པ་ཆེན་པོ་ཡིན། </a><a data-m="2250357" data-d="3567">དེ་ནས་དོན་གྱི་རྫོགས་ཆེན་ཟེར་མཁན་འདི་རྣམ་རྟོག་གི་འགྱུ་བ་</a><a data-m="2253924" data-d="4331">རང་སར་ཡལ་ཏེ་སྐྱེ་འགག་གནས་གསུམ་དང་བྲལ་བའི་ངོ་བོ་ཡིན། </a><a data-m="2258255" data-d="5343">དེ་ལྟར་ཤེས་སོང་ན་རྣལ་འབྱོར་རྒྱལ་པོ་རྫོགས་པ་ཆེན་པོའི་རྣལ་འབྱོར་པ་ཡིན་པའི་རྟགས་ཡིན། </a><a data-m="2263598" data-d="3613">(210) གདེང་དུ་ཚུད་པའི་རྟགས་དྲུག་འཆར་བ་ནི། །བར་དོ་རང་ཞི་སྐྱེལ་མ་བཟང་པོ་འདྲ། ། </a><a data-m="2267211" data-d="4549">སྒྲིབ་པ་རང་དག་ནོར་བུ་རང་དངས་འདྲ། །ཉམས་མྱོང་རང་འབར་ཆང་གི་གླུམ་ལངས་འདྲ། ། </a><a data-m="2271760" data-d="3849">བདེ་ཆེན་རང་འབར་གར་ཆང་འཐུངས་པ་འདྲ། །སེམས་ཉིད་རང་ཟིན་སྦྲང་མ་རྩི་འབྱར་འདྲ། ། </a><a data-m="2275609" data-d="4374">བྱིན་རླབས་ཤུགས་འབྱུང་ལོ་ཐོག་ལེགས་པ་འདྲ། །དེ་ལྟར་འཆར་དུས་རྣལ་འབྱོར་ཆེན་པོ་ཡིན། ། </a><a data-m="2279983" data-d="5781">ཞེས་པ་སྟེ། ད་རྫོགས་པ་ཆེན་པོ་རྣམ་པ་དྲུག་འདི་ཉམས་ལེན་གྱི་གདེང་དུ་ཚུད་པའི་རྟགས་དྲུག་ཡོད། </a><a data-m="2285764" data-d="9114">གང་རེད་ཟེར་ན། བར་དོའི་གནས་སྐབས་ན་ད་ལྟ་ལམ་གྱི་འོད་གསལ་བུ་ལྟ་བུ་དེ་དང༌། </a><a data-m="2294878" data-d="2755">བར་དོའི་གནས་སྐབས་ན་གཞིའི་འོད་གསལ་མ་ལྟ་བུ་དེ་གཉིས་</a><a data-m="2297633" data-d="3817">རོ་གཅིག་ཏུ་འདྲེས་ཏེ་བར་དོའི་འཁྲུལ་སྣང་ཅུང་ཟད་ཙམ་ཡང་མེད་ན། </a><a data-m="2301450" data-d="3741">དགྲ་རྐུན་མའི་དོགས་པ་མང་པོ་ཡོད་ས་ཞིག་ལ་མི་དཔའ་བོ་མང་པོས་</a><a data-m="2305191" data-d="2332">སྐྱེལ་མ་བྱེད་འོང་ན་དགྲ་རྐུན་ལ་སྐྲག་དགོས་རྒྱུ་མ་རེད་</a><a data-m="2307523" data-d="1874">དཔེ་དེ་ལྟ་བུ་འགྲོ་བ་ཡིན། </a><a data-m="2309397" data-d="2949">ཉོན་ཤེས་སྒྲིབ་པ་དེ་ཆོས་ཉིད་ཀྱི་དོན་རྟོགས་ན་</a><a data-m="2312346" data-d="1688">རང་ཤུགས་ཀྱིས་དག་འགྲོ་དུས། </a><a data-m="2314034" data-d="2386">དཔེར་ན་ཡིད་བཞིན་གྱི་ནོར་བུ་རིན་པོ་ཆེ་དངས་མ་དེ་</a><a data-m="2316420" data-d="2459">ཕྱི་ནང་གཉིས་ཀ་དངས་མ་ཤེལ་ལྟ་བུ་ཞིག་རེད། </a><a data-m="2318879" data-d="2437">ས་རྡོ་རི་བྲག་ཕལ་པའི་རྣམ་པ་ཡོད་མ་རེད། </a><a data-m="2321316" data-d="3144">སྒྲིབ་པ་རང་དག་ན་དེ་ལྟ་བུ་ཞིག་འགྱུར་བ་ཡིན། </a><a data-m="2324460" data-d="3897">ཉམས་མྱོང་རང་ཤུགས་ཀྱིས་འཆར་ཏེ་ཆེད་དུ་འབད་མི་དགོས། </a><a data-m="2328357" data-d="2461">དཔེར་ན་ཆང་གླུམ་བརྒྱབ་སྟེ་བསྙལ་བཞག་དུས་</a><a data-m="2330818" data-d="3596">ཆང་ཁོ་རང་གི་རོ་བཅུད་ནུས་པ་ཐམས་ཅད་རང་ཤུགས་ཀྱིས་ཚུར་སྣང་རེད། </a><a data-m="2334414" data-d="3661">ཆེད་དུ་མི་ལ་བསྐུལ་བ་ལ་སོགས་པ་དགོས་མ་རེད་དུས་དེ་ཡིན། </a><a data-m="2338075" data-d="4693">དེ་ཉམས་མྱོང་སེམས་ལ་འབར་འོང་བའི་བདེ་བ་ཆེན་པོ་</a><a data-m="2342768" data-d="3686">དུས་རྟག་ཏུ་མཉམ་དུ་སེམས་གུ་ཡངས་སྐྱིད་པོ་ཞིག་འོང་བ་དེ། </a><a data-m="2346454" data-d="3723">དཔེར་ན་ཆང་གར་མ་འཐུངས་ཆང་གིས་བཟི་ཚར་དུས་དེ་ན་མིག་ཆེན་པོ་བགྲད། </a><a data-m="2350177" data-d="3566">ཁ་མང་པོ་སྨྲ། སུ་ལ་སྐྲག་མི་དགོས་རེད། དེ་ལྟ་བུ་འགྱུར་བ་ཡིན། </a><a data-m="2353743" data-d="2842">སེམས་ཉིད་ཀྱི་རང་ས་ཟིན་སོང་ནས་བཟུང་སྟེ། </a><a data-m="2356585" data-d="7828">དཔེར་ན་སྦྲང་མ་དེ་ཉིད་ཀྱི་སྦྲང་རྩི་ཞིག་བྱུག་བཞག་ན་དེའི་སྟེང་དུ་འབབ་འོང་ན་</a><a data-m="2364413" data-d="3194">ཁོས་སྦྲང་རྩིའི་རོ་དེ་མྱོང་བ་དང་རྐང་ལག་ཐམས་ཅད་དེ་ལ་འབྱར། </a><a data-m="2367607" data-d="2620">དེ་ཚུར་སྦྲང་མ་དེ་ཁ་ཁ་བྱེད་ཐུབ་ཀྱི་མ་རེད། </a><a data-m="2370227" data-d="4211">དཔེ་དེ་ལྟར་སེམས་ཉིད་རང་ས་ཟིན་ཚར་ན་འཁྲུལ་པའི་རྣམ་རྟོག་མེད། </a><a data-m="2374438" data-d="3304">བྱིན་རླབས་རང་ཤུགས་ཀྱིས་སེམས་ལ་འཇུག་འོང་ན་</a><a data-m="2377742" data-d="2288">སྟོན་ཁ་དཔེར་ན་ལོ་ཐོག་ལེགས་སོང་ན། </a><a data-m="2380030" data-d="4691">སོ་མ་དང་ཕུབ་མ་ཐམས་ཅད་ཆེད་དུ་འཚོལ་མི་དགོས་པ་རང་ཤུགས་ཀྱིས་འོང་རྒྱུ་རེད། </a><a data-m="2384721" data-d="1526">བླ་མའི་བྱིན་རླབས་ཞུགས་པའི་རྟགས་</a><a data-m="2386247" data-d="1914">ཉམས་དང་རྟོགས་པ་རང་ཤུགས་འབྱུང་འོང་དུས། </a><a data-m="2388161" data-d="4079">དེ་ལྟར་འཆར་དུས་རྣལ་འབྱོར་པ་ཆེན་པོ་རྣལ་འབྱོར་རབ་ཅེས་པ་ཡིན། </a><a data-m="2392240" data-d="15389">(211) ཆོས་བྱེད་རྣམས་ཀྱི་མ་ཉེ་རྣམ་དྲུག་ནི། །མཆོད་གནས་ཉེ་འབྲེལ་བྱེད་པས་ཚོགས་གཉིས་ཕྱོགས་མ་ཉེ། ། </a><a data-m="2407629" data-d="4837">སྒྲུབ་པ་དལ་ཁོམ་བྱེད་པས་དངོས་གྲུབ་ཕྱོགས་མ་ཉེ། །དགེ་སྦྱོར་རྐྱེན་ཟློག་བྱེད་པས་སངས་རྒྱས་ཕྱོགས་མ་ཉེ། ། </a><a data-m="2412466" data-d="4890">བཟླས་བརྗོད་ལོང་གཏམ་བྱེད་པས་ནུས་མཐུ་ཕྱོགས་མ་ཉེ། །ཡོན་ཏན་ང་རྒྱལ་བྱེད་པས་གནས་ལུགས་ཕྱོགས་མ་ཉེ། ། </a><a data-m="2417356" data-d="4535">ལག་ལེན་མི་ཆོས་བྱེད་པས་ལྷ་ཆོས་ཕྱོགས་མ་ཉེ། །དེ་ལྟར་མ་སོང་ཤིན་ཏུ་གཅེས་པ་ལགས། ། </a><a data-m="2421891" data-d="2870">ཟེར་དུས་དམ་པའི་ཆོས་དང་ཐག་རིང་པོ་རེད་སོང་བའི་དེ་</a><a data-m="2424761" data-d="3647">ཐག་རིང་པོའི་ཉེས་པ་དྲུག་ཡོད། གང་རེད་ཟེར་ན། </a><a data-m="2428408" data-d="4479">རང་གིས་མཆོད་པ་ཕུལ་བའི་གནས་ཕ་མ་དང་ཉེ་འབྲེལ་བྱས་ན། </a><a data-m="2432887" data-d="4202">དེ་ལ་དུས་རྒྱུན་དུ་བརྩེ་སེམས་ཡོང་བྱེད་ཀྱི་དེ་བསྙེན་བཀུར་ལ་སོགས་པ་བྱས་ན་</a><a data-m="2437089" data-d="2886">རང་གི་ཕ་མ་ཉེ་འབྲེལ་བརྩེ་གདུང་ཡོད་བསྡད་པ་དེ་ལ་</a><a data-m="2439975" data-d="2600">བསོད་ནམས་དང་ཡེ་ཤེས་ཀྱི་ཚོགས་ཆེན་པོ་རྫོགས་ཀྱི་མ་རེད། </a><a data-m="2442575" data-d="3435">ཆོས་སྒྲུབ་པ་དེ་ལའང་རེས་འགའ་སྒྲུབ་པ་མང་པོ་བྱས། </a><a data-m="2446010" data-d="2633">རེས་འགའ་མི་བྱེད་འཕྲོ་བརླག་བྱས་བཞག་ན་</a><a data-m="2448643" data-d="4083">མཆོག་དང་ཐུན་མོང་གི་དངོས་གྲུབ་ཕྱོགས་མི་ཉེ་སྟེ་ཐག་རིང་པོ་ལ་འགྱུར་བ་ཡིན། </a><a data-m="2452726" data-d="3590">དགེ་སྦྱོར་གང་བརྩམས་པ་བྱས་ན་སྲུང་ཟློག་བསད་པ་ལ་སོགས་པ་</a><a data-m="2456316" data-d="2281">ཡོན་བདག་གི་རྐྱེན་ཟློག་གཙོ་བོར་བྱས་སོང་ན་</a><a data-m="2458597" data-d="4363">སངས་རྒྱས་གོ་འཕང་འཐོབ་བྱེད་མཆོག་གི་དངོས་གྲུབ་རྒྱུ་འགྱུར་རྒྱུ་མ་རེད་དེ་ཕྱོགས་མ་ཉེ། </a><a data-m="2462960" data-d="3920">བསྙེན་པ་བཟླས་བརྗོད་བྱེད་ནས་སྐད་ཆ་མང་པོ་བཤད་དགོས་པའི་སྡིག་པ་བྱས་ན། </a><a data-m="2466880" data-d="4372">དཔེར་ན་འབྲུ་ཡིན་ན་ལྷད་དང་འདྲེས་སོང་བ་ལྟ་བུ་ཡིན་པས་</a><a data-m="2471252" data-d="3729">དེ་བཟླས་བརྗོད་བྱས་པའི་ནུས་མཐུ་འོང་རྒྱུ་མ་རེད། </a><a data-m="2474981" data-d="3912">རང་ལ་ཡོན་ཏན་ཡོད་པ་འདི་མཆོག་འཛིན་གྱི་ང་རྒྱལ་ཆེན་པོ་བྱས་ན་</a><a data-m="2478893" data-d="2491">གནས་ལུགས་ཀྱི་ལྟ་བ་རྟོགས་རྒྱུ་ཡོད་རྒྱུ་མ་རེད་དེ། </a><a data-m="2481384" data-d="2833">ང་རྒྱལ་གྱི་གོང་བུ་ལ། ཡོན་ཏན་གྱི་ཆུ་མི་ཆགས་ཟེར་བ་ཡིན། </a><a data-m="2484217" data-d="3232">ལག་ཏུ་ལེན་རྒྱུ་ལས་ཀ་གང་ཡོད་པ་བྱེད་པ་འདི་</a><a data-m="2487449" data-d="3475">ཡོན་བདག་གི་མཐུན་སྦྱོར་འདྲ་ཆེན་པོ་ལ་པད་ལས་བྱེད་རྒྱུ་འདྲ། </a><a data-m="2490924" data-d="3935">དེ་འདྲ་བྱེད་བསྡད་ན་དམ་པའི་ཆོས་ཀྱི་ལྷ་ཆོས་དང་རྒྱབ་འགལ་བ་འགྱུར་བ་ཡིན་པས་</a><a data-m="2494859" data-d="4269">དེ་ཐག་རིང་པོའི་སྐྱོན་དྲུག་འདི་མ་སོང་བ་ཤིན་ཏུ་གཅེས་པ་ཡིན། </a><a data-m="2499128" data-d="3761">(212) ཁེ་ཉེན་ཆེ་བའི་གདམས་པ་རྣམ་དྲུག་ནི། །དམུ་རྒོད་དག་དང་འབྲེལ་འདྲིས་བྱེད་པ་དང༌། ། </a><a data-m="2502889" data-d="3875">རང་རྒྱུད་ངན་དང་ཆོས་ཀྱིས་འབྲེལ་པ་དང༌། །གཉེན་པོ་མེད་པས་བསླབ་ཁྲིམས་ལེན་པ་དང༌། ། </a><a data-m="2506764" data-d="6363">ཐོས་བསམ་མེད་པས་སྒོམ་པ་བྱེད་པ་དང༌། །དམ་ཚིག་ཕྱལ་བའི་གསང་སྔགས་བསྒྲུབ་པ་དང༌། ། </a><a data-m="2513127" data-d="3754">དེད་དཔོན་རྒྱ་མཚོར་ནོར་བུ་ལེན་པ་རྣམས། ཁེ་ཆེན་ཆེ་བས་ལེགས་པར་བརྟག་པ་གཅེས། ། </a><a data-m="2516881" data-d="4902">ཞེས་པ་སྟེ་དེ་གང་རེད་ཟེར་ན། བྱ་བ་འདི་བསྒྲུབས་ནས་ཁེ་ཁུགས་སོང་ན་</a><a data-m="2521783" data-d="2579">མྱུར་དུ་སངས་རྒྱས་གོ་འཕང་ཐོབ་པ་ལྟ་བུ་དང༌། </a><a data-m="2524362" data-d="3222">བྱ་བ་ལམ་དུ་མ་སོང་ན་ཉེན་ཁ་ཆེན་པོའི་རྣམ་པ་དྲུག་ཡོད། </a><a data-m="2527584" data-d="4286">གང་རེད་ཟེར་ན། མི་དམུ་རྒོད་དམ་པའི་ཆོས་ཀྱི་སྣོད་དུ་མ་གྱུར་པ་</a><a data-m="2531870" data-d="3809">ཉོན་མོངས་པ་དུག་ལྔ་རགས་པ་དང་ལྷན་ཅིག་ཏུ་འབྲེལ་འདྲིས་བྱེད་བསྡད་ན། </a><a data-m="2535679" data-d="4351">དེ་སྐྱོན་འདིས་རང་གི་ཆོས་ལམ་ལས་ཐག་རིང་པོ་བྱེད་དུས་ཁེ་ཉེན་ཆེན་པོ་རེད། </a><a data-m="2540030" data-d="3278">རང་རྒྱུད་ཀྱི་གཤིས་འདི་དམ་པའི་ཆོས་དང་མི་སྦྱོར་བ། </a><a data-m="2543308" data-d="3513">གཤིས་གྱོང་པོ་ང་རྒྱལ་དང་ཕྲག་དོག་ཆེན་པོ་དེ་ལྟ་བུ་</a><a data-m="2546821" data-d="3767">ངན་པའི་བླ་མ་དང་ཆོས་ཀྱི་འབྲེལ་བ་བཞག་ན་</a><a data-m="2550588" data-d="3342">གཤིས་ངན་དེས་རང་ལ་ཡོན་ཏན་འཕེལ་རྒྱུ་མ་རེད་དུས་དེ་རེད། </a><a data-m="2553930" data-d="4103">རང་གི་སོ་བྱང་སྔགས་གསུམ་གྱི་བསླབ་ཁྲིམས་ཡོང་གི་ཡོད་ན་</a><a data-m="2558033" data-d="2687">དེ་བསླབ་ཁྲིམས་དེ་ལ་དྲན་པ་དང་ཤེས་བཞིན་གྱི་གཉེན་པོ་མེད་ན། </a><a data-m="2560720" data-d="2473">སྡོམ་པ་ཉམས་ཤིང་དམ་ཚིག་རལ་བ་སྟེ། ། </a><a data-m="2563193" data-d="2733">ཟེར་མཁན་དེ་རེད་འགྲོ་རེད། དེ་ཁེ་ཉེན་ཆེན་པོ་ཡིན། </a><a data-m="2565926" data-d="3080">ཐོས་བསམ་རྒྱ་ཆེན་པོ་ཞིག་མེད་པ་སྒོམ་པ་ཡིན་ཟེར་ན། </a><a data-m="2569006" data-d="2280">དཔེར་ན་མུན་ནག་གི་ནང་ལ་རྡོ་འཕེན་བསྡད་ན་</a><a data-m="2571286" data-d="1823">འབེན་ལ་འཕོག་པའི་དུས་ཡོད་རྒྱུ་མ་རེད། </a><a data-m="2573109" data-d="2213">ཐོས་བསམ་གནད་དུ་མ་སོང་ནས་སྒོམ་པ་བྱས་ན་</a><a data-m="2575322" data-d="3486">བླུན་སྒོམ་རྡོ་འཕེན་པ་ཟེར་མཁན་དེ་རེད་དུས་དེ་ཉེས་པ་ཡིན། </a><a data-m="2578808" data-d="6438">དམ་ཚིག་རྣམ་པར་དག་པ་ཞིག་ཚུལ་བཞིན་དུ་མི་བསྲུངས་ནས་</a><a data-m="2585246" data-d="3236">དམ་ཚིག་འཆལ་ཏེ་དམ་ཚིག་ཉམས་སོང་ན་</a><a data-m="2588482" data-d="2615">དེས་གསང་སྔགས་སྒྲུབ་བསྡད་ན་གྲུབ་པའི་འབྲས་བུ་ཡོང་རྒྱུ་མ་རེད། </a><a data-m="2591097" data-d="3842">ཆར་ཕབ་ན་ཐན་པ་འབྱུང༌། ནོར་བསྒྲུབ་ན་བསེ་རག་འཁོར་དེ་འདྲ་རེད་འོང༌། </a><a data-m="2594939" data-d="4200">དེད་དཔོན་གྱིས་རྒྱ་མཚོ་ནས་ནོར་བུ་ལེན་པར་བྱས་ན་</a><a data-m="2599139" data-d="3574">དེ་དེད་དཔོན་འདིས་ཡང་ན་རྒྱ་མཚོ་ནས་ནོར་བུ་ལེན་ཐུབ་ཀྱི་རེད། </a><a data-m="2602713" data-d="4399">ཡང་ན་རྒྱ་མཚོ་ནང་ཤི་འགྲོ་རེད། ཁེ་ཉེན་ཆེ་བས་དེ་ལྟ་བུ་ལེགས་པར་བརྟག་སྟེ་</a><a data-m="2607112" data-d="3496">ཁེ་འདི་ཨེ་ཁུག་ལྟ་ཉེན་འདི་མི་བྱ་བ་གཅེས། </a><a data-m="2610608" data-d="5162">(213) ཉམས་སུ་ལེན་པའི་གདམས་ངག་རྣམ་དྲུག་ནི། །སྣང་བ་ཅི་ཤར་རང་ངོ་རང་སངས་བཏང༌། །</a><a data-m="2615776" data-d="5964">རིག་པ་ཅི་རིག་རང་བྱུང་རང་དག་བཞག །འགྱུ་བ་ཅི་འགྱུ་བྱ་ལམ་རྗེས་མེད་ཁྱེར། །</a><a data-m="2621740" data-d="7059">དབྱེར་མེད་མཐའ་གྲོལ་རྒྱ་ཡན་ཡེ་གྲོལ་ཐོང༌། །གྲོལ་མཁན་བལྟས་པས་འཁོར་འདས་ཕུགས་སྟོང་ལྟོས། །</a><a data-m="2628799" data-d="4024">གཉིས་འཛིན་ཞིག་པས་གནས་ལུགས་གཞི་ལ་བསྐྱལ། །དེ་ལྟར་ཤེས་ན་ཐེག་མཆོག་དོན་ལ་མཁས། །</a><a data-m="2632823" data-d="3846">ཞེས་པ་སྟེ། ཉམས་སུ་ལེན་པའི་གདམས་ངག་རྣམ་པ་དྲུག་ཡོད། </a><a data-m="2636669" data-d="5170">གང་རེད་ཟེར་ན། སྣང་བ་ཅི་ཤར་ན་སྣང་བ་དེ་ཁོ་རང་གཉེན་པོ་ཆེད་དུ་བསྟེན་པ་དང་</a><a data-m="2641839" data-d="2486">དགག་སྒྲུབ་མི་བྱ་བ་རང་གྲོལ་རང་སངས་བྱས་ན། </a><a data-m="2644325" data-d="4302">ཕྱི་རོལ་སྣང་བ་དེས་ནང་གི་རིག་པ་དེ་བསླུ་མི་ཐུབ་པས་སྣང་བ་དང་</a><a data-m="2648627" data-d="4000">ཤེས་པ་གཉིས་ཕན་ཚུན་ལག་པ་སྦྲེལ་ཐུབ་ཀྱི་མ་རེད། </a><a data-m="2652627" data-d="5785">རིག་པ་ཅི་བཟང་ངན་ཅི་རིག་སོང་ན་རྣམ་རྟོག་ཐམས་ཅད་</a><a data-m="2658412" data-d="1580">རང་བྱུང་རང་ས་ལ་བཞག་བཞག་ན། </a><a data-m="2659992" data-d="2844">ཕན་པ་དང་གནོད་པ་མེད་པ་རང་དག་ཏུ་འགྲོ་ཡི་རེད། </a><a data-m="2662836" data-d="3826">རྣམ་རྟོག་བཟང་ངན་ཅི་འགྱུ་ན་རྣམ་རྟོག་དེའི་རྗེས་སུ་མ་དཔྱད་ན་</a><a data-m="2666662" data-d="4426">ཕུར་སོང་ན་བྱའི་ལམ་ག་འདི་རེད་ཟེར་མཁན་ཡོད་རྒྱུ་མ་རེད་དུས་</a><a data-m="2671088" data-d="3764">བྱ་ལམ་རྗེས་མེད་དུ་འགྲོ་ཡི་རེད། སྣང་སྟོང་དབྱེར་མེད། </a><a data-m="2674852" data-d="3196">རིག་སྟོང་དབྱེར་མེད་ཀྱི་དོན་རྟོགས་སོང་ན་རྟག་ཆད་ཀྱི་མཐའ་དང་བྲལ་ཏེ་</a><a data-m="2678048" data-d="2909">ལྟ་བ་རྒྱ་ཆེན་པོ་ཡེ་གྲོལ་གྱི་ངང་འགྲོ་ཡི་རེད། </a><a data-m="2680957" data-d="3095">ལྟ་བ་རྒྱ་ཆེན་པོ་ཡེ་གྲོལ་གྱི་ངང་འགྲོ་ཡི་རེད། </a><a data-m="2684052" data-d="3149">གཅིག་ཏུ་འདྲེས་འགྲོ་བ་མ་གཏོགས་སོ་སོ་ཡོད་རྒྱུ་མ་རེད་དུས་ནི་</a><a data-m="2687201" data-d="3066">འཁོར་འདས་ཕུགས་སྟོང་དུ་རྟོགས་པ་ཡིན། </a><a data-m="2690267" data-d="3529">གཉིས་སྣང་གི་འཁྲུལ་པ་ཤེས་པའི་གནས་ལུགས་མ་བཅོས་པའི་ངོ་བོ་གཞི་ལ་</a><a data-m="2693796" data-d="4355">ལེགས་པར་བཙལ་ཏེ་གཞིའི་ཐོག་ལ་ཕྱིན་སོང་ན་གཉིས་འཛིན་རང་ཤུགས་ཀྱིས་</a><a data-m="2698151" data-d="1879">ཞིག་མི་འོང་པའི་ཐབས་ཡོད་རྒྱུ་མ་རེད་དུས། </a><a data-m="2700030" data-d="3631">དེ་ལྟར་ཤེས་ན་ཐེག་མཆོག་རྫོགས་པ་ཆེན་པོའི་དོན་ལ་མཁས་པ་ཡིན། </a><a data-m="2703661" data-d="4121">(214) མིན་པ་དྲུག་གི་ལ་ཤན་དབྱེ་བ་ནི། །བསོད་ནམས་གྲགས་འདོད་བླ་མ་བཟང་པོ་མིན། །</a><a data-m="2707782" data-d="4276">ནོར་རྫས་ཆེར་འཛིན་ཆོས་སྒྲུབ་བཟང་པོ་མིན། །མི་ཆོས་གཙོར་འཛིན་རབ་བྱུང་བཟང་པོ་མིན། །བདག་ལྟ་ཕྱོགས་འཛིན་རྣལ་འབྱོར་བཟང་པོ་མིན། །བསྐལ་པར་རིམ་བགྲོད་གསང་སྔགས་བཟང་པོ་མིན། །</a><a data-m="2712058" data-d="5088">ཕྱོགས་ལྷུང་རྒྱ་ཆད་རྫོགས་ཆེན་བཟང་པོ་མིན། །ཀུན་མཉམ་ཡངས་པ་ཆེན་པོར་མཁྱེན་འཚལ་ལོ། །</a><a data-m="2717146" data-d="4431">དཔེར་ན་ཡིན་མདོག་བྱས་ན་དོན་ལ་མ་ཡིན་པ་དྲུག་ཡོད། </a><a data-m="2721577" data-d="2048">དེ་ཕྱིར་ན་མིན་པ་དེ་ཕར་བཞག །</a><a data-m="2723625" data-d="2318">ཡིན་པ་དེ་རྒྱུད་ལ་བསྐྱེད་ཤན་འབྱེད་དགོས་ལེ་ཡིན། </a><a data-m="2725943" data-d="4392">གང་རེད་ཟེར་ན། རང་གིས་མཆོད་སྦྱིན་རྒྱ་ཆེན་པོ་འདི་དགེ་འདུན་ལ་སྦྱིན་ཐུབ་བྱས་ནས། </a><a data-m="2730335" data-d="2429">གྲགས་པ་གྲགས་ཡོད་ཐོབ་འདོད་བྱས་ན་ནི་</a><a data-m="2732764" data-d="2677">བླ་མ་བཟང་པོའི་མཛད་པ་མ་རེད་གསུངས་རེད། </a><a data-m="2735441" data-d="5726">ནོར་རྫས་མང་པོ་ཞིག་ཡོད་དེ་དེ་ལ་གཅེས་མཐོང་ངོ་སོ་ཆེན་པོས་གསོག་འཇོག་བྱེད་བསྡད་ན་</a><a data-m="2741167" data-d="2451">ཆོས་པ་བཟང་པོ་མ་ཡིན་པའི་རྟགས་རེད་གསུངས་རེད། </a><a data-m="2743618" data-d="4841">མིའི་ཆོས་སྲིད་ཇུས་གཙོ་བོ་བྱེད་བསྡད་ན་དེ་རབ་ཏུ་བྱུང་བའི་གང་ཟག་དེ་</a><a data-m="2748459" data-d="3247">ཁམས་གསུམ་འཁོར་བ་ལ་ངེས་འབྱུང་གི་བློ་ཡོད་དགོས་རྒྱུ་རེད། </a><a data-m="2751706" data-d="3872">སྲིད་ཇུས་གཙོ་བོར་བྱས་པ་དེ་རབ་བྱུང་བཟང་པོ་མ་ཡིན་པའི་རྟགས་ཡིན། </a><a data-m="2755578" data-d="3832">དེ་ནས་བདག་ཏུ་ལྟ་བ་ཡིས་རང་ཕྱོགས་ཐམས་ཅད་ལྷ་བཞིན་དུ་མཐོང༌། </a><a data-m="2759410" data-d="1932">གཞན་ཕྱོགས་ཡིན་ན་འདྲེ་བཞིན་དུ་མཐོང་བསྡད་ན་</a><a data-m="2761342" data-d="2150">དེ་རྣལ་འབྱོར་པ་བཟང་པོ་མ་ཡིན། </a><a data-m="2763492" data-d="3650">བསྐལ་པ་གྲངས་མེད་གསུམ་ལ་སོགས་པ་རིམ་པར་བགྲོད་དགོས་སོང་ན་</a><a data-m="2767142" data-d="3020">གསང་སྔགས་རྡོ་རྗེ་ཐེག་པའི་མྱུར་ལམ་བཟང་པོ་མ་ཡིན། </a><a data-m="2770162" data-d="4869">རང་གཞན་གྱི་གྲུབ་མཐའ་ལྟ་བུ་དང༌། </a><a data-m="2775031" data-d="5840">དགྲ་གཉེན་ལ་སོགས་པའི་ཕྱོགས་སུ་ལྷུང་ན་ནི་རྒྱ་ཆད་སོང་བ་ཡིན་པས་</a><a data-m="2780871" data-d="2704">རྫོགས་པ་ཆེན་པོའི་ལྟ་སྒོམ་སྤྱོད་གསུམ་བཟང་པོ་མ་ཡིན། </a><a data-m="2783575" data-d="2650">དེ་ཕྱིར་ན་བཟང་ངན་ཐམས་ཅད་ཀུན་མཉམ་པ་</a><a data-m="2786225" data-d="4714">ནམ་མཁའ་མདུང་སྐོར་བ་ལྟ་བུ་ཡངས་པ་ཆེན་པོ་མཁྱེན་འཚལ་ལོ། </a></p>
</section></article>
</div>


<p id="mengag-dzo-8" style="font-size: 26pt; color: brown;">སྒྲ་བརྒྱད་པ།</p>         
<audio id="hyperplayer11" style="position:relative; width:97%" src="https://d3ctxlq1ktw2nl.cloudfront.net/staging/2024-11-15/30b1af0c-8d40-6e55-ca5b-42474f7c62c3.mp3" type="audio/mp3" controlsList="nodownload" controls></audio>

          <div id="hypertranscript11" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="2748">(215) །ཆོས་ཉིད་དོན་ལ་གཞག་པའི་ཆོས་དྲུག་ནི། །གཟུང་བའི་ཡུལ་ལ་སྒོ་ལྔས་རྟེན་མ་བྱེད། ། འཛིན་པའི་སེམས་ལ་སྤྲོ་བསྡུས་བཟོ་མ་བྱེད། །བདེ་གསལ་ཞེན་མེད་རྣམ་རྟོག་འཕྲོ་མ་གཞུག ། རང་བྱུང་ལྷུག་པ་སྤྲོས་པའི་གོས་མ་གོན། །ཆོས་ཉིད་རྒྱ་ཡན་སེམས་འཛིན་སྒྲོག་མ་གཞུག །</a><a data-m="2748" data-d="6505">ཡངས་གྲོལ་བློ་ཡངས་འདུ་ཤེས་གཟེབ་མ་བཅིངས། །དེ་ལྟར་སུས་ཤེས་ཡང་དག་དོན་ལ་ཉེ། ། </a><a data-m="9253" data-d="5000">ཞེས་པ་འདི་ནི། ཆོས་ཉིད་ཀྱི་དོན་ལ་རྣལ་མ་དང་མ་བཅོས་པ་བཞག་པ་ལ་</a><a data-m="14253" data-d="4999">ཁྱད་ཆོས་དྲུག་དགོས་གང་རེད་ཟེར་ན། ཕྱི་གཟུང་བའི་ཡུལ་དེ་ལ་མིག་ལ་སོགས་པ་</a><a data-m="19252" data-d="3884">དབང་པོ་སྒོ་ལྔས་གཟུང་བའི་ཡུལ་བཟང་པོ་ལ་ཆགས་པ། </a><a data-m="23136" data-d="3843">ངན་པ་ལ་སྡང་བ་བྱས་ན་ཕྱིའི་ཡུལ་དེས་ནང་གི་དབང་པོ་འཁྲུལ། </a><a data-m="26979" data-d="3166">ཡུལ་དབང་ཤེས་གསུམ་ལྷན་ཅིག་ཕྲད་ནས་འཁྲུལ་འགྲོ་རྒྱུ་རེད། </a><a data-m="30145" data-d="4720">དེས་རྟེན་པ་མ་བྱེད་གསུངས། ནང་འཛིན་པའི་སེམས་ཀྱིས་ཆགས་སྡང་མང་པོ་ཡོད་པ་དེ། </a><a data-m="34865" data-d="2421">དེ་གཅིག་ཡང་རྣམ་རྟོག་གཅིག་གིས་གཉིས། </a><a data-m="37286" data-d="1967">གཉིས་ཀྱིས་གསུམ་བྱས་སྤྲོ་བསྡུས་མང་པོ་བྱས་ན་</a><a data-m="39253" data-d="2578">འཁྲུལ་པ་རྒྱ་འབྱམས་པས་དེ་བཟོ་བོ་མ་བྱེད། </a><a data-m="41831" data-d="3472">སེམས་ལ་བདེ་གསལ་མི་རྟོག་པའི་ཉམས་ཤར་བྱུང་ན་</a><a data-m="45303" data-d="2338">ཉམས་དེ་དག་ཐམས་ཅད་ཞེན་མེད་དུ་མ་བྱས་ན། </a><a data-m="47641" data-d="3291">ཉམས་འཇའ་ཚོན་དང་འདྲ་བའི་ལྟད་མོས་བསླུས་པར་བྱས་པ་དང་འདྲ་བས་</a><a data-m="50932" data-d="4519">སྒོམ་ཆེན་བསླུ་བྱེད་རྣམ་རྟོག་གི་རྒྱ་ལ་ཚུད་འགྲོ་དུས་དེ་མ་བྱེད་གསུངས་རེད། </a><a data-m="55451" data-d="4722">དེ་ནས་མ་བཅོས་རྫོགས་པ་ཆེན་པོའི་དོན་བསྒོམ་ན་</a><a data-m="60173" data-d="2968">རང་བྱུང་ཤུགས་ཀྱི་ངང་དུ་མཉམ་པར་བཞག་དགོས་པ་ཡིན་པས། </a><a data-m="63141" data-d="3039">ངའི་སེམས་འདི་གསལ་བ་རེད། ངའི་སེམས་འདི་སྟོང་པ་རེད། </a><a data-m="66180" data-d="2111">ལྟ་བ་མཐོན་པོ་རེད། སྒོམ་པ་མཐོན་པོ་རེད་ཟེར་</a><a data-m="68291" data-d="4362">སྤྲོས་པ་མང་པོ་བྱས་བཞག་ན་གོས་བཀོན་བཞག་པ་ལྟ་བུ་འགྱུར་བས་དེ་ཡིན། </a><a data-m="72653" data-d="4647">ཆོས་ཉིད་རྒྱ་ཡན་ཆེན་པོ་འདི་ལ་དེ་ནས་ཞི་གནས་ཀྱི་སེམས་འཛིན་མང་པོ་རེད་སོང་ན། </a><a data-m="77300" data-d="1888">ཞི་གནས་ཀྱི་རྫིང་ལ་མ་ཞེན་པ། །ཟེར་མཁན་</a><a data-m="79188" data-d="2730">ཞེན་པ་འདི་རེད་འགྲོ་རྒྱུ་རེད་དུས་ཕན་རྒྱུ་མ་རེད། </a><a data-m="81918" data-d="4262">རྟག་ཆད་ཡངས་སུ་གྲོལ་བའི་གོ་ཡངས་པའི་འདུ་ཤེས་འདི་འཆིང་བའི་</a><a data-m="86180" data-d="2531">གཟེབ་ཏུ་མ་བཅུག་པ་གོ་ཡངས་བྱེད་པ་ཡིན། </a><a data-m="88711" data-d="5894">དེ་ལྟར་སུས་ཤེས་པ་འདི་ཡང་དག་རྫོགས་པ་ཆེན་པོའི་དོན་ལ་ཉེ་བ་ཡིན་ནོ། </a><a data-m="94605" data-d="6195">(216) །ཐེག་ཆེན་ཆོས་དོན་མ་གོ་ཆོས་དྲུག་ནི། །འགྲོ་ཀུན་རྒྱལ་བའི་སྲས་པོ་དམ་པ་ལ། ། དམན་པ་ཁྱད་གསོད་ཐེག་ཆེན་དོན་མ་གོ །སློང་བ་ཐམས་ཅད་དགེ་བསྐུལ་དྲིན་ཅན་ལ། ། </a><a data-m="100800" data-d="2831">སེར་སྣའི་འཇུར་གེགས་ཐེག་ཆེན་དོན་མ་གོ །གནོད་བྱེད་དགྲ་འདྲེ་བཟོད་པའི་ཡུལ་མཆོག་ལ། ། </a><a data-m="103631" data-d="3971">ཞེ་སྡང་ཁོང་ཁྲོ་ཐེག་ཆེན་དོན་མ་གོ །ཉེས་སྐྱོན་ངན་སྨྲས་སྐྱོན་སེལ་གདམས་ངག་ལ། ། </a><a data-m="107602" data-d="3568">ངར་འཛིན་ཀོ་ལོང་ཐེག་ཆེན་དོན་མ་གོ །རྙེད་བཀུར་སྙན་གྲགས་ཕུང་འདྲེའི་ནང་དབྱེན་ལ། ། </a><a data-m="111170" data-d="4382">ཆོས་བརྒྱད་རློམ་སེམས་ཐེག་ཆེན་དོན་མ་གོ །བྱིན་རླབས་ནུས་མཐུ་བདུད་ཀྱི་སྣ་འདྲེན་ལ། ། </a><a data-m="115552" data-d="4661">ང་རྒྱལ་རློམ་སེམས་ཐེག་ཆེན་དོན་མ་གོ །དེ་དག་མང་བས་འཁོར་བར་འཁྱམས་པ་ཡིན། ། </a><a data-m="120213" data-d="5783">ཞེས་པ་སྟེ། ཐེག་པ་ཆེན་པོའི་ཆོས་ཀྱི་གནས་ལུགས་མ་གོ་ན་ཡང་དག་རེད་རྒྱུ་མ་རེད། </a><a data-m="125996" data-d="2433">དེ་མ་གོ་བའི་ཆོས་དྲུག་འདི་གང་ཡིན་ཟེར་ན། </a><a data-m="128429" data-d="4521">འགྲོ་བ་སེམས་ཅན་མ་ལུས་པ་ཐམས་ཅད་ལ་ཕན་གང་ཐོགས་པ་བྱས་ན་</a><a data-m="132950" data-d="1906">སངས་རྒྱས་ལ་མཆོད་པ་དང༌། སེམས་ཅན་ལ་</a><a data-m="134856" data-d="2944">ཕན་པ་གཉིས་བསོད་ནམས་ཀྱི་ཚོགས་འདྲ་འདྲ་ཡིན་པ་དང༌། </a><a data-m="137800" data-d="3380">ལྷག་པར་དུ་སངས་རྒྱས་ཀྱི་གོ་འཕང་འགྲུབ་པ་ལ་སེམས་ཅན་ལ་མ་བརྟེན་པར་</a><a data-m="141180" data-d="4618">འགྲུབ་མི་ནུས་པས་ན། སེམས་ཅན་ཐམས་ཅད་སངས་རྒྱས་ཀྱི་སྲས་ཀྱི་ངོ་བོ་ཡིན་པ་ལ། </a><a data-m="145798" data-d="6176">ཁ་ཤས་ལ་སྡང་བ་དང་དམན་པ་ལ་ཁྱད་གསོད་བྱེད་པ་ཐེག་ཆེན་གྱི་དོན་མ་གོ་བའི་རྟགས། </a><a data-m="151974" data-d="4443">དེ་ནས་སློང་མོ་བ་ཐུག་འབྱུང་ན་དེ་ལ་སློང་མོ་བའི་རེ་བ་ཡིད་བཞིན་བསྐང་ན་</a><a data-m="156417" data-d="4543">རང་སྦྱིན་པའི་ཕ་རོལ་ཕྱིན་པ་རྫོགས་པར་བྱེད་པའི་དགེ་བསྐུལ་ཡིན་ཏེ། </a><a data-m="160960" data-d="3364">དེ་ཡིན་དུས་དྲིན་ཅན་ཡིན་པ་དེ་མ་ཤེས་དུས་སློང་མོ་བོ་ལ་ཁོང་ཁྲོ་བྱས་ན་</a><a data-m="164324" data-d="5316">རང་གི་ཟས་ནོར་སྦྱིན་པ་སྟེར་རྒྱུ་ལ་སེར་སྣའི་འཇུར་གེགས་ཀྱིས་བཅིངས་སོང་ན་</a><a data-m="169640" data-d="3558">ཐེག་ཆེན་གྱི་དོན་མ་གོ་བ། རང་ལ་གནོད་པར་བྱེད་པའི་དགྲ་དང༌། </a><a data-m="173198" data-d="4217">དེ་ནས་སྡེ་བརྒྱད་མ་རུངས་པའི་དམ་སྲི་རྒྱལ་འགོང་ལ་སོགས་པ་ཡོད་ན་</a><a data-m="177415" data-d="3384">དེ་ཐམས་ཅད་ཀྱིས་གནོད་པ་བྱས་ན་དེ་ལ་བཟོད་པ་བསྒོམ་ན་</a><a data-m="180799" data-d="4881">རང་ལ་ཡང་བཟོད་པའི་ཚོགས་རྫོགས། སྒྲིབ་པ་བྱང་དེ་འདྲ་རེད་དུས། </a><a data-m="185680" data-d="2955">དེ་དགྲ་འདྲེ་ཐམས་ཅད་བཟོད་པའི་ཡུལ་ཡིན་པ་ལ་མ་གོ་སྟེ་</a><a data-m="188635" data-d="3922">དགྲ་དང་འདྲེ་ལ་ཞེ་སྡང་གི་སྒོ་ནས་ཕར་ཚར་གཅོད་པ་དང༌། </a><a data-m="192557" data-d="3410">ཟིལ་གྱིས་གནོན་པས་མཐའ་ལ་འབེབས་པ་ཐེག་ཆེན་ཆོས་མ་གོ་བ་ཡིན། </a><a data-m="195967" data-d="5183">རང་ལ་སྐྱོན་ཡོད་པ་ཐམས་ཅད་གཞན་གྱིས་ཡང་ནས་ཡང་དུ་བསྒྲགས། </a><a data-m="201150" data-d="5133">མི་ཁ་བྲ་མཆུ་ངན་པ་འོང་ན་དེ་སྐྱོན་དེ་ལ་བརྟེན་ཏེ་རང་གི་སྐྱོན་ངོ་ཤེས། </a><a data-m="206283" data-d="3614">མི་ཁ་མི་སྙན་པ་བརྗོད་པ་དེ་ལམ་དུ་ཁྱེར་མ་ཤེས་ན་</a><a data-m="209897" data-d="2562">བྱང་ཆུབ་ཀྱི་ལམ་གྱི་གེགས་སུ་འགྱུར་བ་ཡིན་དུས། </a><a data-m="212459" data-d="3510">གང་ཟག་དག་གདམས་ངག་ཡིན་པ་འདི་མ་གོ་སྟེ་</a><a data-m="215969" data-d="2929">རང་ལ་སྐྱོན་བརྗོད་བྱེད་པ་ཐམས་ཅད་ལ་སླར་ཡང་ཁོང་ཁྲོ་བྱས་</a><a data-m="218898" data-d="4383">འཁོན་དུ་བཟུང་ཀོ་ལོང་མང་པོ་བྱས་ན་ཐེག་ཆེན་གྱི་དོན་མ་གོ་བ་ཡིན། </a><a data-m="223281" data-d="2242">དེ་ནས་རང་ལ་འཇིག་རྟེན་ཆོས་བརྒྱད་ཀྱི་རྙེད་པ་དང་</a><a data-m="225523" data-d="2853">བཀུར་སྟི་སྙན་པ་དང་གྲགས་པ་འོང་ན། </a><a data-m="228376" data-d="3411">དཔེར་ན་མི་ཞིག་གི་ཁྱིམ་ན་ཕུང་འདྲེ་འཛུལ་འོང་ན་</a><a data-m="231787" data-d="2082">ཁྱིམ་དེ་ལ་བཀྲ་མ་ཤིས་པ་འོང་རྒྱུ་རེད་དུས། </a><a data-m="233869" data-d="1912">དཔེ་དེ་ལྟ་བུ་རྙེད་བཀུར་གྲགས་སྙན་འདི་</a><a data-m="235781" data-d="3969">དམ་པའི་ཆོས་རྣམ་པར་དག་པ་སྒྲུབ་པ་ལ་ཕུང་འདྲེ་ལྟ་བུ་ཡིན་པས་ན། </a><a data-m="239750" data-d="2925">དེ་ལ་ཕུང་འདྲེ་ཡིན་དུས་ཆོས་བརྒྱད་ལ་</a><a data-m="242675" data-d="3511">སྤོང་བློ་མ་བྱས་པ་ཆོས་བརྒྱད་འདི་ཡང་ནས་ཡང་དུ་སྒྲུབ། </a><a data-m="246186" data-d="2328">ཅུང་ཟད་ཐོབ་པ་ལ་དེ་ལས་ལྷག་ཙམ་འོང་ན་</a><a data-m="248514" data-d="6468">བསམ་རྩོལ་བ་མང་པོ་བྱེད་པས་ཐེག་པ་ཆེན་པོའི་དོན་མ་གོ་བ་ཡིན། </a><a data-m="254982" data-d="3195">ཡི་དམ་ལྷས་སྐུ་གསུང་ཐུགས་ཀྱི་བྱིན་གྱིས་བརླབས་རྟགས་</a><a data-m="258177" data-d="5382">དངོས་གྲུབ་ནུས་མཐུ་ཆེན་པོ་ཐོབ་སྟེ་རྟགས་བསྟན་པ་ལྟ་བུ་འབྱུང་ན། </a><a data-m="263559" data-d="2854">དེ་ལ་རློམ་སེམས་དང་ང་རྒྱལ་སྐྱེས་ཏེ་ཆགས་སྡང་གི་</a><a data-m="266413" data-d="2890">ལས་ཀ་མང་པོ་བྱས་ན་བར་ཆད་བདུད་ཀྱི་སྣ་འདྲེན་ཡིན་དུས། </a><a data-m="269303" data-d="2539">དེ་ཡིན་པ་བར་ཆད་བདུད་ཀྱི་སྣ་འདྲེན་ཡིན་པ་དེ་</a><a data-m="271842" data-d="2330">མ་ཤེས་པ་ང་རྒྱལ་དང་རློམ་སེམས་བྱས་ནས། </a><a data-m="274172" data-d="2805">ང་ནུས་པ་ཆེན་པོ་ཡོད། ཕ་རོལ་པོ་ལ་</a><a data-m="276977" data-d="2555">གདོན་བགེགས་བྱིན་རླབས་བྱེད་པ་ཙམ་གྱིས་ཕན་བསམ་ན་</a><a data-m="279532" data-d="1705">ཐེག་ཆེན་གྱི་དོན་མ་གོ་བ་ཡིན། </a><a data-m="283297" data-d="1978">དེ་ལྟ་བུ་ཐེག་ཆེན་གྱི་དོན་མ་གོ་བ་སྐྱོན་འདི་ལ་</a><a data-m="285275" data-d="3409">ཡོན་ཏན་འཛིན་པ་མང་བས་ཐམས་ཅད་འཁོར་བ་འཁྱམས་པ་ཡིན་པས། </a><a data-m="288684" data-d="4265">དེ་ཐེག་ཆེན་གྱི་མ་གོ་བའི་སྐྱོན་དྲུག་པོ་འདི་སྤངས་ནས་</a><a data-m="292949" data-d="3744">ཆོས་ཡང་དག་པ་བརྩོན་དགོས་པ་ཡིན། </a><a data-m="296693" data-d="4198">(217) སྤངས་ནས་བསྡད་པར་བྱ་བའི་ཆོས་དྲུག་ནི། །འདུ་འཛི་གཡེང་བའི་ཡུལ་སྤངས་དབེན་པར་སྡོད། ། </a><a data-m="300891" data-d="4392">སྡེ་ཚན་ཕྱོགས་རིས་སྤངས་ལ་འདྲིས་མེད་སྡོད། །འཇིག་རྟེན་སོ་ནམ་འབྲེལ་སྤངས་བདེ་བར་སྡོད། ། </a><a data-m="305283" data-d="3978">མང་པོའི་ཚོགས་སྤངས་གཅིག་ཏུ་དབེན་པར་སྡོད། །དོན་དང་བྱ་བ་མང་སྤངས་དབེན་པར་སྡོད། ། </a><a data-m="309261" data-d="2870">མི་དགེ་ལུང་མ་བསྟན་སྤངས་དགེ་བར་སྡོད། ། </a><a data-m="312131" data-d="4019">ཅེས་པ་སྟེ། ཐེག་ཆེན་གྱི་དོན་མ་གོ་བའི་སྐྱོན་སྤངས་ནས་</a><a data-m="316150" data-d="3081">ལྷོད་ལྷོད་བྱས་སྡོད་དགོས་པའི་ཆོས་དྲུག་ཡོད། གང་རེད་ཟེར་ན། </a><a data-m="319231" data-d="2503">འདུ་འཛི་ཐམས་ཅད་རྣམ་གཡེང་ཡོད་ན་</a><a data-m="321734" data-d="2604">དེ་ཏིང་ངེ་འཛིན་གྱི་གེགས་དང་བྱང་ཆུབ་ལམ་གྱི་གེགས་རེད། </a><a data-m="324338" data-d="2322">དེ་ཐམས་ཅད་སྤངས་ཏེ་དབེན་པའི་གནས་</a><a data-m="326660" data-d="2088">གཅིག་པུ་རང་ཉིད་ཕར་རི་དྭགས་བཞིན་དུ་སྡོད། </a><a data-m="328748" data-d="3466">རང་ཕྱོགས་དང་གཞན་ཕྱོགས་ཆགས་སྡང་གི་ཕྱོགས་རིས་མང་པོ་བྱས་ན་</a><a data-m="332214" data-d="3410">དེས་ཉེས་པ་མང་པོ་བསག་པ་ཡིན་པས་སུ་ལ་</a><a data-m="335624" data-d="2722">འབྲེལ་འདྲིས་མེད་པ་རི་དྭགས་རྨས་མ་བཞིན་དུ་སྡོད། </a><a data-m="338346" data-d="5935">འཇིག་རྟེན་སོ་ནམ་སྒོ་ནས་ཞིང་ཁ། ཚོང༌། ཁེ་སྐྱེད་ཐོབ་པ་ལ་སོགས་པ་</a><a data-m="344281" data-d="4220">དེ་ཡིན་པ་དེ་ཐམས་ཅད་བསྒྲུབ་ན། </a><a data-m="348501" data-d="2759">ཉིན་མི་དལ་མཚན་མི་ཉལ་བྲེལ་ལ་མང་པོ་ཡིན། </a><a data-m="351260" data-d="4316">དེ་ཐམས་ཅད་ཕར་བློ་ཐག་རྦད་ཀྱིས་གཅོད་ལ་གུ་ཡངས་བློ་བདེ་ངང་ནས་སྡོད། </a><a data-m="355576" data-d="2641">མི་མང་པོའི་ཚོགས་དཔོན་བྱེད་དགོས་ན་</a><a data-m="358217" data-d="1900">ཐམས་ཅད་ཀྱི་སེམས་དང་མཐུན་པར་མི་འགྱུར། </a><a data-m="360117" data-d="2490">དེ་ནས་རང་གི་དོན་དེ་ཚུལ་བཞིན་དུ་མི་གྲུབ། </a><a data-m="362607" data-d="2670">དཀའ་ལས་ཁག་པོ་ཡོད་པའི་ཕྱིར་ན་རང་ཉིད་གཅིག་པུ་</a><a data-m="365277" data-d="3430">རི་ཁྲོད་དབེན་པའི་གནས་སུ་བག་ཕེབས་ཏེ་སྡོད་པར་གྱིས་ཤིག །</a><a data-m="368707" data-d="3840">དོན་དག་དང་བྱ་བ་གཅིག་བསྒྲུབ་ན་མཐར་ཕྱིན་རྒྱུ་རེད། </a><a data-m="372547" data-d="4782">དེ་མིན་དོན་དག་དང་བྱ་བ་མང་པོའི་འགོ་བཟུང་སོང་ན་དེ་མཐར་ཕྱིན་རྒྱུ་མ་རེད་དུས། </a><a data-m="377329" data-d="3920">དེ་ཕར་སྤངས་ཏེ་བྱ་བྲལ་གྱི་ཚུལ་དུ་དབེན་པར་བསྡད་པ་ཡིན། </a><a data-m="381249" data-d="3875">སྡིག་པ་མི་དགེ་བའི་ལས་དང༌། དེ་བཞིན་དུ་དགེ་སྡིག་གང་ཡང་མ་ཡིན་པའི་</a><a data-m="385124" data-d="2072">ལུང་མ་བསྟན་ཐམས་ཅད་སྤངས་ཏེ་</a><a data-m="387196" data-d="3326">དུས་རྟག་ཏུ་དགེ་བ་ཁོ་ན་ལ་བརྩོན་པར་བྱེད་དེ་བསྡད་པ་ཡིན། </a><a data-m="390522" data-d="4418">(218) དེ་ལྟར་བསྡད་དུས་བྱ་བ་རྣམ་དྲུག་ནི། །རིག་པ་གཅེར་བུ་རང་ངོ་ཟིན་པར་བྱ། ། </a><a data-m="394940" data-d="3589">སེམས་ཀྱི་གནས་ལུགས་གཏན་ལ་དབབ་པར་བྱ། །ཤེས་པ་སྙམ་བྱེད་འདུན་མ་བྲལ་བར་བྱ། ། </a><a data-m="398529" data-d="7065">དངོས་འཛིན་གཟའ་གཏད་ཆེད་དུ་གཟུང་མི་བྱ། །བརྩོན་འགྲུས་འདོད་བློ་རང་སར་ཆོད་པར་བྱ། ། </a><a data-m="405594" data-d="2292">བྱེད་མཁན་ངོ་བོ་ཟད་སར་སྐྱོལ་བར་བྱ། ། </a><a data-m="407886" data-d="4754">གསུངས་དུས་གོང་དུ་བཤད་པ་དེ་ལྟར་དུ་དབེན་པའི་རི་ཁྲོད་</a><a data-m="412640" data-d="1045">འབྲེལ་འདྲིས་སྤངས་ཏེ་བསྡད་འོང་དུས། </a><a data-m="413685" data-d="3436">རང་གི་དགོས་པའི་བྱ་བ་རྣམ་པ་དྲུག་ཡོད། གང་རེད་ཟེར་ན། </a><a data-m="417121" data-d="4594">རིག་པ་འདི་སེམས་ཀྱི་སྦུབས་སུ་འཐུམ་སོང་ན་རྫོགས་ཆེན་ཚུལ་བཞིན་དུ་མ་རེད་དུས་</a><a data-m="421715" data-d="2064">དེ་སེམས་དང་རིག་པ་གཉིས་ཤན་ཕྱེ་སྟེ་</a><a data-m="423779" data-d="2187">རིག་པ་གཅེར་བུ་རང་ངོ་ཟིན་དགོས་པ་ཡིན། </a><a data-m="425966" data-d="5554">སེམས་ཁོ་རང་རྣམ་རྟོག་འཁྲུལ་བ་དེ་ཤེས་བསྡད་ཕན་རྒྱུ་མ་རེད། </a><a data-m="431520" data-d="1651">སེམས་ཀྱི་གནས་ལུགས་མ་ནོར་བ་དེ་</a><a data-m="433171" data-d="2581">རང་གིས་གཏན་ལ་དབབ་དགོས་པ་ཡིན། </a><a data-m="435752" data-d="3815">རང་གིས་ལྟ་བ་རྟོགས་ཏེ་རྫོགས་ཆེན་རྟོགས་བསྡད་ཡོད་བསམ་རྒྱུའི་</a><a data-m="439567" data-d="4230">འཛིན་པ་མང་པོ་ཡོད་ན་དེས་ཕན་རྒྱུ་མ་རེད་དུས། </a><a data-m="443797" data-d="4668">རང་རིག་པ་དང་སེམས་ཀྱི་གནས་ལུགས་དེ་ལ་དྲན་པ་དང་ཤེས་བཞིན་གྱིས་</a><a data-m="448465" data-d="2270">སྙམ་བྱེད་ཀྱི་་འདུན་མ་དང་བྲལ་བ་བྱེད་དགོས་པ་ཡིན། </a><a data-m="450735" data-d="5692">སྙན་པ་དང་གྲགས་པ། རྙེད་པ་དང་བཀུར་སྟི་དངོས་འཛིན་བྱས་ནས་</a><a data-m="456427" data-d="5733">གཅིག་སྤངས་གཅིག་སྒྲུབ་དེ་འདྲ་བྱས་ན་བག་ཕེབས་པོ་མང་རྒྱུ་མི་འོང་བས་</a><a data-m="462160" data-d="2440">དེ་གཟའ་གཏད་ཆེད་དུ་གཟུང་བར་མི་བྱ། </a><a data-m="464600" data-d="1891">གང་བྱུང་ན་འབྱུང་བཅུག་དགོས། </a><a data-m="466491" data-d="2346">ཆོས་ལ་བརྩོན་འགྲུས་ཡང་དག་པ་ཞིག་འདོད་ན་</a><a data-m="468837" data-d="1774">བློ་ཐག་གཅིག་གི་སྟེང་ནས་གཅད་ན་</a><a data-m="470611" data-d="2992">དེ་ནས་བརྩོན་འགྲུས་ཡང་དག་པ་འབྱུང་རྒྱུ་རེད་དུས་དེ་ལྟར་བྱེད། </a><a data-m="473603" data-d="3499">དེ་ལྟར་བརྩོན་འགྲུས་བྱེད་མཁན་གྱི་ངོ་བོ་དེའང་བྱེད་བྱ། </a><a data-m="477102" data-d="2019">བྱེད་བྱེད་ཐམས་ཅད་ཆོས་ཉིད་གཅིག་མ་གཏོགས་པའི་</a><a data-m="479121" data-d="2321">སོ་སོ་མེད་པས་ཟད་སར་སྐྱོལ་བར་བྱའོ། </a><a data-m="481442" data-d="5197">(219) །རིག་པ་བསམ་གཏན་གནས་པའི་ཆོས་དྲུག་ནི། །སྣང་ཚུལ་མ་འགགས་བཀྲ་ཡལ་སིང་ངེ་བ། ། </a><a data-m="486639" data-d="3889">ཤེས་པ་མ་རྨུགས་ཡེ་རེ་སིང་ངེ་བ། །འཕྲོ་རྒོད་མ་སྙོག་རང་དངས་སིང་ངེ་བ། ། </a><a data-m="490528" data-d="3939">འཕྲོ་རྒོད་མ་ཤོར་མཉམ་པར་ལྷན་ནེ་བ། །རྨུགས་འཐིབས་མེད་པར་རང་སང་ལྷག་གེ་བ། ། </a><a data-m="494467" data-d="4866">མཐའ་བཞིར་མ་བསྐྱོད་རང་བབས་ཕྱལ་ལེ་བ། །མཚན་ཉིད་དྲུག་ལྡན་གོལ་ས་མེད་པ་ཡིན། ། </a><a data-m="499333" data-d="4644">གསུངས་དུས། ད་རིག་པ་མ་བཅོས་པ་བསམ་གཏན་ལ་གནས་པའི་ཆོས་དྲུག་ཡོད། </a><a data-m="503977" data-d="4676">གང་རེད་ཟེར་ན། ཆོས་ཉིད་མཉམ་པ་ཉིད་ཀྱི་དོན་ལ་མཉམ་པར་བཞག་བསྡད་ཡོད་ན་</a><a data-m="508653" data-d="3877">ཚོགས་དྲུག་གི་སྣང་བ་འདི་འགག་གི་མ་རེད། རྒྱ་མཚོ་ལ་གཟའ་སྐར་ཤར་ནས་ཡོད་</a><a data-m="512530" data-d="4184">དེ་ལ་ཆགས་སྡང་གི་ཞེན་པ་མེད་པའི་སྒོ་ནས་བཀྲ་ཡལ་སིང་ངེ་བ་བསྒོམ་དགོས། </a><a data-m="516714" data-d="3233">དེ་ནས་རིག་པ་དེ་ལའང་གསལ་དྭངས་ངར་དང་བཅས་དགོས་པ་མ་གཏོགས། </a><a data-m="519947" data-d="2395">བཏང་སྙོམས་ལུང་མ་བསྟན་རེད་ན་གཏི་མུག་མ་རིག་པས་</a><a data-m="522342" data-d="4619">བསྒྲིབ་འགྲོ་རྒྱུ་ཡིན་པས་དེ་མ་རིག་པས་མི་སྒྲིབ་པའི་ཡེ་རེ་སིང་ངེ་འདི་བལྟ་དགོས། </a><a data-m="526961" data-d="1735">རྣམ་རྟོག་འཕྲོ་རྒོད་མང་པོ་བྱས་ན་</a><a data-m="528696" data-d="2061">རྣམ་རྟོག་གིས་སྒོམ་གཏོར་བཞག་བསམ་</a><a data-m="530757" data-d="2173">རེ་དོགས་མང་པོ་བྱས་ནས་ཕན་རྒྱུ་མ་རེད། </a><a data-m="532930" data-d="3406">རྣམ་རྟོག་རང་ཤར་རང་གྲོལ་སྒོ་ནས་སིང་ངེ་བ་ལ་བྱེད་དགོས། </a><a data-m="536336" data-d="3366">དེ་ནས་རྣམ་རྟོག་མང་པོ་འཕྲོ། སེམས་རྒོད་དེ་འདྲ་བྱས་ན་</a><a data-m="539702" data-d="6066">ཏིང་ངེ་འཛིན་ཆ་མཉམ་མ་རེད་དུས་ལྷན་ནེ་བའི་ངང་དུ་བཞག །</a><a data-m="545768" data-d="2205">གཏི་མུག་མ་རིག་པའི་རྨུགས་འཐིབས་མེད་པ་</a><a data-m="547973" data-d="2754">འོད་གསལ་ནང་ནས་ཤར་བས་རང་སང་ལྷག་གེ་བ། </a><a data-m="550727" data-d="3764">ཡོད་པ་དངོས་པོ་དང༌། མེད་པ་ཆད་མཐའ་གང་ཡང་མ་ཡིན་པ་</a><a data-m="554491" data-d="2870">མཐའ་བཞིར་མ་བསྐྱོད་རང་བབས་ཕྱལ་ལེ་རུ་འཇོག་ན། </a><a data-m="557361" data-d="3954">མཚན་ཉིད་དྲུག་དང་ལྡན་པའི་རིག་པ་འདི་གོ་འོང་ན་</a><a data-m="561315" data-d="1683">གོལ་ས་མེད་པར་འགྱུར་བ་ཡིན། </a><a data-m="562998" data-d="4278">(220) ལྟ་སྒོམ་ཉམས་སུ་བླང་བའི་ཆོས་དྲུག་ནི། །ཅིར་སྣང་ལྟ་བར་ཤེས་པས་གྲུབ་མཐའི་འཛིན་པ་གྲོལ། ། </a><a data-m="567276" data-d="5046">ཅིར་སེམས་སྒོམ་པར་ཤེས་པས་ཐུན་མཚམས་རིས་ལས་གྲོལ། །ཅི་བྱས་འཛིན་མེད་སྤྱོད་པས་ཆེད་འཛིན་ཞེན་པ་གྲོལ། ། </a><a data-m="572322" data-d="5088">ཅིར་སྣང་དགོངས་པར་ཤར་བས་ཉམས་སུ་མྱོང་བ་གྲོལ། །ཅིར་བགྲོད་ཆོས་ཉིད་ཆོད་པས་ས་ལམ་ཚད་མར་གྲོལ། ། </a><a data-m="577410" data-d="4048">ཅི་བསྒྲུབ་སྐུ་ལྔར་གྲུབ་པས་འབྲས་བུའི་ཞེན་པ་གྲོལ། །དེ་འདྲའི་རྣལ་འབྱོར་ནམ་མཁའ་ལྟ་བུ་ཡིན། ། </a><a data-m="581458" data-d="4213">ཞེས་པ་རྫོགས་པ་ཆེན་པོའི་ལྟ་སྒོམ་མཐར་ཐུག་པ་ཉམས་སུ་ལེན་པའི་</a><a data-m="585671" data-d="2748">གདིང་ཐོབ་འོང་ན་སྣང་བ་ཐམས་ཅད་</a><a data-m="588419" data-d="2085">སྣང་སྟོང་ཟུང་འཇུག་ལྟ་བའི་ངོ་བོ་ཡིན་དུས། </a><a data-m="590504" data-d="2183">དེ་རང་གི་ལྟ་བ་ཡིན་ཟེར་མཁན་འདྲ། </a><a data-m="592687" data-d="1789">གཞན་གྱི་ལྟ་བ་ལ་དགག་པ་གཏོང་རྒྱུ་</a><a data-m="594476" data-d="2406">དེ་འཛིན་པ་རང་ཤུགས་ཀྱིས་གྲོལ་འོང་ལེ་ཡིན། </a><a data-m="596882" data-d="2970">སེམས་མ་བཅོས་པ་གཉུག་མའི་ངོ་བོ་དེ་ཤེས་ན་</a><a data-m="599852" data-d="2726">སེམས་ཀྱིས་གང་དྲན་པ་ཐམས་ཅད་སྒོམ་རེད་དུས་</a><a data-m="602578" data-d="2585">མཉམ་བཞག་དང་རྗེས་ཐོབ་ཀྱི་ཐུན་མཚམས་ཀྱི་བྱ་བ་</a><a data-m="605163" data-d="2543">སོ་སོར་མེད་པས་ཐུན་མཚམས་ཀྱི་རིས་ལས་གྲོལ། </a><a data-m="607706" data-d="3808">ལུས་ངག་ཡིད་ཀྱིས་ཅི་བྱས་ན་དེ་ལ་ཆེད་དུ་འཛིན་པ་དང་</a><a data-m="611514" data-d="1704">མཆོག་འཛིན་མེད་པ་རང་བཞིན་བབས་ཀྱི་</a><a data-m="613218" data-d="1726">དྲན་པ་དང་མ་བྲལ་བ་ཞིག་ཡོད་ན། </a><a data-m="614944" data-d="2380">དེས་འཛིན་ཞེན་ཐམས་ཅད་རང་སར་གྲོལ་བ་མ་གཏོགས། </a><a data-m="617324" data-d="1341">ངས་དགེ་བ་བསྒྲུབས་བཞག་ཡོད། </a><a data-m="618665" data-d="3809">ངས་ཆོས་བྱས་བཞག་ཡོད་ང་རྒྱལ་དང་རློམ་སེམས་མེད་པ་ཤར་བ་ཡིན། </a><a data-m="622474" data-d="2191">ཆོས་ཉིད་རིག་པའི་རང་རྩལ་ཅི་ཤར་འོང་ན་</a><a data-m="624665" data-d="2427">ཆོས་ཉིད་ཀྱི་དགོངས་པ་མ་གཏོགས་མེད་པས་ན་</a><a data-m="627092" data-d="4522">ཉམས་མྱོང་གི་འཛིན་པ་རང་སར་གྲོལ་བར་འགྱུར་བ་ཡིན། </a><a data-m="631614" data-d="3557">དེ་ལྟ་བུ་མཉམ་རྗེས་རིས་མེད་ཀྱི་ལྟ་བ་འདི་ཡང་དག་པ་ཟིན་ནས་</a><a data-m="635171" data-d="2602">ལམ་ཅི་བགྲོད་ན་ཆོས་ཉིད་ཀྱི་ངང་ནས་བགྲོད་ནས་</a><a data-m="637773" data-d="2602">ས་ལམ་ཐམས་ཅད་རང་ཤུགས་ཀྱིས་རྫོགས་འོང་ལེ་ཡིན་དུས། </a><a data-m="640375" data-d="4433">ས་ཨེ་ཐོབ་བསམ་རྒྱུའི་རེ་བ། མི་ཐོབ་བསམ་རྒྱུའི་དོགས་པ་མེད་པ་ཡིན། </a><a data-m="644808" data-d="3956">ལུས་ངག་ཡིད་གསུམ་གྱིས་བྱ་བ་ཅི་བསྒྲུབ་ན་སངས་རྒྱས་སྐུ་ལྔའི་ངང་དུ་ཟིན་ནས་</a><a data-m="648764" data-d="3069">སྐུ་ལྔའི་ཡོན་ཏན་རང་ལ་ཐོབ་སྟེ་འབྲས་བུའི་ཞེན་པ་གྲོལ་བ་ཡིན། </a><a data-m="651833" data-d="2706">དེ་ལྟ་བུའི་རྣལ་འབྱོར་དེ་ནམ་མཁའ་ལྟ་བུ་ཡིན། </a><a data-m="654539" data-d="3557">(221) སྐྱོན་དྲུག་བརྟགས་ཏེ་སྤང་བར་བྱ་བ་ནི། །དད་བརྩོན་ལྡན་ཡང་བླ་མ་འབྲལ་སྔས་ན། ། </a><a data-m="658096" data-d="4059">ལམ་མཐར་མ་ཕྱིན་བྱེའུ་ཕྲུག་མ་བྲལ་འདྲ། །རྒྱུ་འབྲས་གོ་ཡང་འདོད་བློ་མ་ཞིག་ན། ། </a><a data-m="662155" data-d="3496">རྐྱེན་དབང་འཆོར་བ་གཡོ་སྒྱུ་ཁྲམ་པ་འདྲ། །ཤེས་རབ་ཆེ་ཡང་ཉམས་སུ་མ་ལེན་ན། ། </a><a data-m="665651" data-d="3883">དགོས་དུས་མི་བསྟོངས་གཡུལ་ངོར་མཚོན་སྟོར་འདྲ། །རང་ངོ་འཕྲོད་ཀྱང་གོམས་འདྲིས་མ་བྱས་ན། ། </a><a data-m="669534" data-d="3595">རྣམ་རྟོག་དགྲས་ཁྱེར་གཡུལ་ངོའི་བུ་ཆུང་འདྲ། །སྒོམ་ཡུན་རིང་ཡང་ཞེན་བློ་མ་ཞིག་ན། ། </a><a data-m="673129" data-d="7584">ངལ་བ་དོན་མེད་རབས་ཆད་ཁེ་གྲགས་འདྲ། །ཡིན་མིན་ཤེས་ཀྱང་ཕྱོགས་རིས་མ་ཕྱེད་ན། ། </a><a data-m="680713" data-d="5260">ཉོན་མོངས་རོ་ལྡང་མདེའུ་ཤའུ་འདྲ། །དེ་བས་སྐྱོན་དབང་མ་སོང་ཤིན་ཏུ་གཅེས། ། </a><a data-m="685973" data-d="9175">གསུངས་པ་འདི་ཉམས་ལེན་གྱི་སྐྱོན་དྲུག་ཡོད་དེ། དེ་རང་གི་རྒྱུད་ལ་བྱུང་མ་བྱུང་བརྟགས་ཏེ་སྤང་དགོས་པ་ཡིན། </a><a data-m="695148" data-d="5119">གང་རེད་ཟེར་ན། དད་པ་དང་བརྩོན་འགྲུས་བླ་མ་ཅི་མཛད་ལེགས་མཐོང་གི་དད་པ། </a><a data-m="700267" data-d="2162">དམ་པའི་ཆོས་ལ་བརྩོན་འགྲུས་ལྡན་པ་ཡིན་ནའང་</a><a data-m="702429" data-d="2718">ཉམས་ལེན་གྱི་བརྟན་པ་མ་ཐོབ་པ་བླ་མ་དང་འབྲལ་</a><a data-m="705147" data-d="2486">སྔས་ན་ལམ་དེ་མཐར་ཕྱིན་རྒྱུ་མ་རེད༌། </a><a data-m="707633" data-d="2896">དེ་མི་ཕྱིན་འོང་དུས་དཔེར་ན་བྱའི་བྱེའུ་འདི་ཉིད་</a><a data-m="710529" data-d="3371">གཟུགས་པོ་ལ་སྤུ་མ་སྐྱེས་གོང་མ་ཡིས་བྲལ་བཞག་ན་</a><a data-m="713900" data-d="2824">དེས་རང་མགོ་འཐོན་རྒྱུ་མ་རེད། དཔེ་དེ་ལྟ་བུ་ཡིན། </a><a data-m="716724" data-d="3601">ལས་རྒྱུ་འབྲས་བསླུ་བ་མེད་པ་ཚུལ་བཞིན་དུ་གོ་ནས</a><a data-m="720325" data-d="4939">རྒྱུ་འབྲས་བསླུ་བ་མེད་པའི་དོན་ལ་དུས་རྟག་ཏུ་ཉམས་སུ་ལེན་ནའང་</a><a data-m="725264" data-d="2467">ཡུལ་ལ་ཞེན་པའི་འདོད་བློ་མ་ཞིག་ན། </a><a data-m="727731" data-d="2948">དེ་ཆོས་པ་ཟེར་མཁན་འདི་རྐྱེན་ཁར་འཆོར་འགྲོ་རྒྱུ་ཡིན་པས་ན། </a><a data-m="730679" data-d="2411">གཡོ་སྒྱུའི་སྒོ་ནས་མི་མགོ་སྐོར་གཏོང་རྒྱུ་དང༌། </a><a data-m="733090" data-d="3162">བཟང་པོ་རྫུ་བ་དང་ཚུལ་འཆོས་ལ་སོགས་པ་འགྲོ་རྒྱུ་ཡིན། </a><a data-m="736252" data-d="2230">ཐོས་བསམ་སྒོམ་གསུམ་གྱི་ཤེས་རབ་ཆེ་ནའང་</a><a data-m="738482" data-d="2015">རང་གི་སེམས་ལ་ཉམས་ལེན་གནད་དུ་འགྲོ་སྟེ་</a><a data-m="740497" data-d="4227">ཆོས་དང་རང་རྒྱུད་གཅིག་ཏུ་འདྲེས་པ་ཞིག་མ་བྱས་ན། </a><a data-m="744724" data-d="3634">རྐྱེན་བཟང་ངན་ཞིག་འོང་དུས་མཐར་ཐུག་གཉེན་པོས་མི་སླེབས་པས་ན་</a><a data-m="748358" data-d="4353">མི་གཡུལ་ངོར་འཐབ་ས་ཞིག་ལ་མཚོན་ཆ་བརླགས་སོང་ན་</a><a data-m="752711" data-d="2785">དགྲ་གསོད་ཀྱི་མ་རེད་དུས་དཔེ་དེ་ལྟ་བུ་ཡིན། </a><a data-m="755496" data-d="2553">ཆོས་ཉིད་རང་ངོ་འཕྲོད་ནའང་ངོ་འཕྲོད་པ་འདི་ཉིད་</a><a data-m="758049" data-d="4581">ངོ་ཤེས་རྩལ་རྫོགས་བརྟན་པ་ཐོབ་པའི་གོམས་འདྲིས་མ་བྱུང་ན། </a><a data-m="762630" data-d="3244">རྣམ་རྟོག་གི་དགྲ་བོ་ཞིག་གིས་ཆོས་ཉིད་ཀྱི་རང་ངོ་བརླག་འགྲོ། </a><a data-m="765874" data-d="3001">དཔེར་ན་མི་དཔའ་བོའི་བུ་ཞིག་ཡོད་ན་</a><a data-m="768875" data-d="3573">དེ་ཡར་རྩལ་མ་རྫོགས་བར་དུ་གཡུལ་འཐབ་ས་ཞིག་ལ་བཞག་བཞག་ན་</a><a data-m="772448" data-d="1161">དེ་གསད་འགྲོ་ལེ་མ་གཏོགས། </a><a data-m="773609" data-d="2938">བྱིས་པ་ལ་སྟོབས་ཡོད་རྒྱུ་མ་རེད་དུས་དེ་འདྲ་བ་ཡིན། </a><a data-m="776547" data-d="3449">ལོ་ཟླ་བ་ཞག་ཚེ་གྲངས་མང་པོ་ཞིག་སྒོམ་བསྡད་ནའང་</a><a data-m="779996" data-d="3106">ནང་ནས་ཆོས་ཉིད་ཀྱི་འཛིན་པའི་ཞེན་སྣང་འདི་མ་ཞིག་ནས་བཟུང་</a><a data-m="783102" data-d="2841">ཡུན་རིང་པོ་སྡོད་བསྡད་ན་འཕྱི་བ་རྒད་པོ་བསྡད་བསྡད་རེད། </a><a data-m="785943" data-d="7455">ངལ་བ་དོན་མེད་པས་ན་རིགས་བརྒྱུད་མེད་པའི་མ་རྒན་ཡ་གཅིག་ཅིག་</a><a data-m="793398" data-d="2264">འཇིག་རྟེན་གྱི་ཁེ་གྲགས་སྒྲུབ་བསྡད་ན་</a><a data-m="795662" data-d="3391">མོ་རང་བུ་དང་བུ་མོ་གཅིག་མེད་ཡུན་རིང་པོ་འཚོ་འབྱུང་ན་</a><a data-m="799053" data-d="2653">བརྙས་བཅོས་བྱེད་རྒྱུ་མ་གཏོགས་ཡོད་མ་རེད་དུས་དེ་རེད། </a><a data-m="801706" data-d="5712">ལྟ་སྒོམ་སྤྱོད་གསུམ་གྱི་དོན་ལ་ཡིན་པ་དང་མིན་པ་ཚུལ་བཞིན་དུ་ཤེས་ཏེ། </a><a data-m="807418" data-d="2921">དེ་དུས་ཚོད་དང་འབྲེལ་བའི་ཕྱོགས་རིས་མ་ཕྱེ་ནས་བཟུང་སྟེ། </a><a data-m="810339" data-d="2586">རང་གི་ཉོན་མོངས་བཅོམ་བསྡད་ཡོད་བསམ་ནའང་</a><a data-m="812925" data-d="1760">ཉོན་མོངས་ཀྱི་དུག་རོ་ལྡང་འོང་བ། </a><a data-m="814685" data-d="2819">དཔེར་ན་མཚོན་ཆ་འདིས་འབིགས་བཞག་སོང་ན་</a><a data-m="817504" data-d="1961">མདེའུ་འདི་ཤའུ་ནང་ཚུད་སོང་ནས། </a><a data-m="819465" data-d="3887">མདེའུ་འདི་ཚུར་མ་ལོན་ན་ཡུན་རིང་པོ་ནད་རེད་དེ་ཤི་འོང་གི་རེད། </a><a data-m="823352" data-d="2541">དེ་བས་སྐྱོན་དྲུག་སྤོང་བ་ཤིན་ཏུ་གཅེས་པ་ཡིན། </a><a data-m="825893" data-d="3621">(222) གནས་ལུགས་རྟོགས་ན་མི་དགོས་རྣམ་དྲུག་ནི། །རང་ལུས་རི་བོར་དྲི་མེད་སེམས་གནས་ན། ། </a><a data-m="829514" data-d="3616">རི་ངོགས་དབེན་པའི་དགོན་པ་བསྟེན་མི་དགོས། །གང་བྱུང་ཆོས་ཉིད་ངང་ལས་མི་འདའ་ན། ། </a><a data-m="833130" data-d="3677">དུས་ཚོད་ངེས་གཟུང་སྡུག་རྒུར་མཚམས་མི་དགོས། །སྣང་གྲགས་ཡེ་ཤེས་རོལ་པར་འཆར་བ་ན། ། </a><a data-m="836807" data-d="4011">ཐུན་མཚམས་བར་བཅད་ཆེད་དུ་བསྒོམ་མི་དགོས། །སྤང་ཐོབ་མཚན་མ་གཞི་ལ་རང་དག་ན། ། </a><a data-m="840818" data-d="5282">མཚན་བཅས་བསགས་སྣང་འདུན་མ་བཏང་མི་དགོས། །ཅིར་སྣང་སྐུ་གསུམ་ཞིང་དུ་འཆར་བ་ན། ། </a><a data-m="846100" data-d="3679">སྒོམ་སྒྲུབ་ཡུལ་ལ་གཉེན་པོ་བསྟེན་མི་དགོས། །དགོངས་པ་ཕྱོགས་མེད་རྒྱ་ཡན་འཆར་བ་ན། ། </a><a data-m="849779" data-d="4105">རེ་དང་དོགས་པའི་འདུ་ཤེས་བསྐྱེད་མི་དགོས། །དེ་དང་སུ་ལྡན་ཡེ་ཤེས་དོན་དང་མཇལ། ། </a><a data-m="853884" data-d="5018">ཞེས་པ་སྟེ། གནས་ལུགས་རྟོགས་སོང་ན་ཆེད་དུ་བཙལ་མི་དགོས་པ་ཆོས་རྣམ་པ་དྲུག་ཡོད། </a><a data-m="858902" data-d="4046">གང་རེད་ཟེར་ན། རང་གི་ལུས་རི་བོ་ལྟ་བུ་འདིའི་ནང་སེམས་འདི་</a><a data-m="862948" data-d="2586">རྣམ་གཡེང་དང་འདུ་འཛིས་མ་ཁྱེར་གནས་བསྡད་ན། </a><a data-m="865534" data-d="1912">ཆེད་དུ་རི་ངོགས་ཀྱི་རི་ཁྲོད་དབེན་པ་ཞིག་ལ་</a><a data-m="867446" data-d="2254">གནས་དགོས་པའི་དགོས་མཚན་གང་ཡང་མེད། </a><a data-m="869700" data-d="2813">ལུས་ངག་ཡིད་གསུམ་གྱིས་སྤྱོད་པ་གང་བྱས་ན་ཐམས་ཅད་</a><a data-m="872513" data-d="3257">ཆོས་ཉིད་ཀྱི་ངང་ལས་མི་འདའ་བའི་ཉམས་ལེན་ཞིག་སྐྱོང་ཐུབ་ན། </a><a data-m="875770" data-d="3710">ང་ལོ་འདི་ལ་མཚམས་བསྡད། ཟླ་བ་འདི་ལ་</a><a data-m="879480" data-d="1684">མཚམས་བསྡད་ཟེར་མཁན་གྱི་ངེས་གཟུང་དང༌། </a><a data-m="881164" data-d="2094">ཡུན་རིང་པོའི་སྡུག་རྒུར་གྱི་མཚམས་མི་དགོས། </a><a data-m="883258" data-d="2429">ཐུན་དང་ཐུན་མཚམས་ཐམས་ཅད་ལ་</a><a data-m="885687" data-d="2573">ཆོས་ཉིད་ལས་གཡེང་བ་མེད་པ་འདིས་ཆོག་པ་ཡིན། </a><a data-m="888260" data-d="3534">སྣང་གྲགས་རིག་གསུམ་གྱི་སྣང་བ་ལྷ། སྒྲ་གྲགས་སྔགས། </a><a data-m="891794" data-d="2176">དྲན་རྟོག་ཡེ་ཤེས་ཀྱི་རོལ་བ་ཤར་འོང་ན་</a><a data-m="893970" data-d="5096">ཐུན་དང་ཐུན་མཚམས་ཀྱིས་བར་བཅད་དེ་ཐུན་མཚམས་ནས་བྱ་བ་ཅི་ཡང་བྱེད། </a><a data-m="899066" data-d="3727">ཐུན་དངོས་གཞི་སྐབས་མི་བྱེད་པ་དེ་འདྲ་བསྒོམ་མི་དགོས། </a><a data-m="902793" data-d="5002">སྤང་བྱ་གསར་དུ་སྤང་རྒྱུ་དང༌། འཐོབ་བྱ་གསར་དུ་ཐོབ་པ་མེད་པ་</a><a data-m="907795" data-d="3452">བསལ་བཞག་དང་བྲལ་བའི་ཆོས་ཉིད་རང་གི་རྒྱུད་ལ་</a><a data-m="911247" data-d="4756">རྩ་བ་སྐྱེས་སོང་ན་མཚན་བཅས་ཀྱི་དགེ་སྦྱོར་མང་པོ་རྒྱ་ཆེན་པོ་བསགས། </a><a data-m="916003" data-d="2922">སྐད་གྲགས་ཆེན་པོའི་འདུན་མ་བཏང་མི་དགོས། </a><a data-m="918925" data-d="2498">སྒོ་གསུམ་གྱི་སྣང་བ་ཅི་ཤར་བ་ཐམས་ཅད་</a><a data-m="921423" data-d="2236">སྐུ་གསུམ་གྱི་རོལ་པའི་ཞིང་དུ་འཆར་ཐུབ་ན། </a><a data-m="923659" data-d="5923">ཆེད་དུ་སྒོམ་པ་དང༌། སྒྲུབ་པ་དང༌། བསྙེན་སྒྲུབ་མང་པོ་གཉེན་པོ་བསྟེན་དགོས་པ་མ་ཡིན། </a><a data-m="929582" data-d="3316">ཆོས་ཉིད་ཀྱི་དགོངས་པ་ཕྱོགས་མེད་རྒྱ་ཡན་འདི་འཆར་ཐུབ་ན་</a><a data-m="932898" data-d="2701">འབྲས་བུ་སངས་རྒྱས་ཀྱི་གོ་འཕང་འཐོབ་བསམ་པའི་རེ་བ་དང༌། </a><a data-m="935599" data-d="3951">རང་ལ་མཁས་པ་ཞིག་འོང་བསམ་རྒྱུའི་དོགས་པའི་འདུ་ཤེས་ཐམས་ཅད་བསྐྱེད་མི་དགོས། </a><a data-m="939550" data-d="3335">དེ་དང་སུ་ལྡན་ན་ཡེ་ཤེས་རྗེན་པའི་དོན་དང་མཇལ་བ་ཡིན། </a><a data-m="942885" data-d="4272">(223) འགྲོ་བ་དྲུག་གི་མན་ངག་བསྟན་པ་ནི། །མི་དགེ་ཐུབ་པའི་མི་དེ་རང་བཞིན་དཔའ་བོར་འགྲོ། ། </a><a data-m="947157" data-d="7163">དུག་ལྔ་ཁོང་གསོད་མི་དེ་སྐྱེས་བུ་མཐུ་ཅན་འགྲོ། །དམིགས་འཛིན་མེད་པའི་མི་དེ་དགེ་སྦྱོར་ཅན་དུ་འགྲོ། ། </a><a data-m="954320" data-d="6778">ཤེས་བཞིན་བག་ཡོད་འཆང་དེ་མཁས་ཤིང་མཛངས་པར་འགྲོ། །གནོད་འཛུགས་སྤོང་བའི་མི་དེ་གོ་མཚོན་ཅན་དུ་འགྲོ། ། </a><a data-m="961098" data-d="5044">དམ་ཅན་བསྐོར་བའི་མི་དེ་འཁོར་འབངས་ཅན་དུ་འགྲོ། །དེ་ལྟར་ཅི་འགྲོ་བྱ་བ་གདམས་པའི་མཆོག །</a><a data-m="966142" data-d="7613">ཅེས་པ་སྟེ། གོང་ནས་བཤད་པ་ལྟར་དུ་ཉམས་སུ་ལེན་ན་</a><a data-m="973755" data-d="3789">རང་ཤུགས་ཀྱིས་འབད་མི་དགོས་པ་འགྲོ་བ་དྲུག་གི་མན་ངག་ཡོད། </a><a data-m="977544" data-d="3199">གང་རེད་ཟེར་ན། མི་དགེ་སྡིག་པ་གཏན་ནས་མི་བྱེད་པ་</a><a data-m="980743" data-d="3499">དྲན་ཤེས་བག་ཡོད་ཀྱིས་བསྲུང་ཐུབ་པའི་མི་དེ་དཔའ་བོ་འདི་ཡིན་ཏེ། </a><a data-m="984242" data-d="2667">སྡིག་པ་མི་དགེ་བའི་དབང་དུ་མ་སོང་ནས་བཟུང་སྟེ་</a><a data-m="986909" data-d="3858">ཚེ་རབས་ཐམས་ཅད་ལ་འཁོར་བའི་དགྲ་བོ་ལས་</a><a data-m="990767" data-d="2413">གྲོལ་བསྡད་དུས་དཔའ་བོའི་མཆོག་ཏུ་གྱུར་པ་དེ་ཡིན། </a><a data-m="993180" data-d="3899">ཉོན་མོངས་པ་དུག་ལྔ་ཁོང་ནས་ཤར་འོང་བ་དང་མཉམ་དུ་</a><a data-m="997079" data-d="4352">དེ་ལ་དེ་མ་ཐག་ཏུ་གཉེན་པོས་དུག་ལྔ་མགོ་ཡན་ཙམ་མ་བཏང་ན། </a><a data-m="1001431" data-d="2765">སྐྱེས་བུ་ནུས་མཐུ་ཅན་ཞེས་བྱ་བ་དེ་ལ་གོ་དགོས། </a><a data-m="1004196" data-d="3499">དམིགས་འཛིན་མེད་པའི་ཆོས་ཉིད་ལྟ་བའི་ངང་དུ་བྱས་ནས་</a><a data-m="1007695" data-d="3359">དུས་རྟག་ཏུ་དགེ་སྦྱོར་མཐར་ཕྱིན་པའི་གང་ཟག་གི་མི་དེ་དེ་ཡིན། </a><a data-m="1011054" data-d="4342">རང་གི་ལུས་དང་སེམས་ཡང་ཡང་བརྟགས་པའི་ཤེས་བཞིན་གྱི་བག་ཡོད་འཆང་བ་ཡིན་ན། </a><a data-m="1015396" data-d="2722">དེ་མི་དེ་བྱ་བ་ལས་ཀ་གང་བྱེད་ནའང་འཁྲུལ་བ་དང༌། </a><a data-m="1018118" data-d="1987">སྐྱོན་གཏན་ནས་མེད་པས་ན་མཁས་ཤིང་</a><a data-m="1020105" data-d="3573">མཛངས་པ་མི་འཇོན་པོ་ཅན་དུ་འགྱུར་བ་ཡིན། </a><a data-m="1023678" data-d="6960">རང་ལ་ཚུར་གནོད་པ་བྱས་ནས་ཕར་ལ་ཕན་པ་བཏགས། </a><a data-m="1030638" data-d="2143">དེ་ལ་གནོད་སེམས་མེད་པའི་མི་འདི་ཡིན་ན་</a><a data-m="1032781" data-d="2722">གོ་མཚོན་ཐོགས་པའི་མི་དེ་དང་འདྲ་བ་ཡིན། </a><a data-m="1035503" data-d="3620">དམ་ཅན་ཆོས་སྐྱོང་ཐམས་ཅད་དུས་རྟག་ཏུ་སྐོང་བ་བྱེད་པའི་མི་དེ་</a><a data-m="1039123" data-d="3393">འཁོར་འབངས་རང་ཤུགས་ཀྱིས་བྱུང་སོང་བས་ན་འདུ་འོང་བ་ཡིན། </a><a data-m="1042516" data-d="4324">དེ་ལྟར་ཅི་འགྲོ་བ་བྱས་ན་གདམས་ངག་ཐམས་ཅད་ཀྱི་མཆོག་ཡིན། </a><a data-m="1046840" data-d="4132">(224) བསླུ་བས་སྤང་བར་བྱ་བའི་ཆོས་དྲུག་ནི། །རང་རིག་མ་བསླངས་གཞན་རིག་རྫུན་པོས་བསླུ། ། </a><a data-m="1050972" data-d="4098">འོད་གསལ་མ་ཡིན་ཞི་གནས་ལྟེང་པོས་བསླུ། །ཆིག་ཆོད་མ་ཡིན་བཏང་སྙོམས་འབྱམས་པས་བསླུ། ། </a><a data-m="1055070" data-d="3908">རང་དག་མ་ཡིན་རྣམ་རྟོག་ཉིང་འཁྲུལ་བསླུ། །ཟུང་འཇུག་མ་ཡིན་བྱར་མེད་ཁ་འབྱམས་བསླུ། ། </a><a data-m="1058978" data-d="4304">རང་གནས་མ་ཡིན་རྩེ་གཅིག་སེམས་འཛིན་བསླུ། །འདྲ་གཉིས་བསླུ་བས་དོན་མེད་མ་བཏང་ཅིག །</a><a data-m="1063282" data-d="6508">ཅེས་པ་སྟེ། རང་གི་སེམས་སླུ་བར་བྱེད་པའི་སྤང་བྱའི་ཆོས་དྲུག་ཡོད། </a><a data-m="1069790" data-d="2576">གང་རེད་ཟེར་ན། རང་གི་རིག་པའི་ཆོས་ཉིད་ཀྱི་དོན་དེ་</a><a data-m="1072366" data-d="4055">རྗེན་པ་མ་རྟོགས་ནས་བཟུང་སྟེ་གཞན་ལ་ངོ་སྤྲོད་མང་པོ་བྱས་ན་</a><a data-m="1076421" data-d="2145">རྫུན་གྱི་སྒོ་ནས་མགོ་སྐོར་གཏོང་བ་ཡིན། </a><a data-m="1078566" data-d="2794">ཆོས་ཉིད་འོད་གསལ་གྱི་དགོངས་པ་ནང་ནས་མ་ཤར་ནས་བཟུང༌། </a><a data-m="1081360" data-d="1979">སེམས་རང་བཞིན་གྱིས་གནས་བསྡད་ན་</a><a data-m="1083339" data-d="3100">ཞི་གནས་བཏང་སྙོམས་ལུང་མ་བསྟན་ལྟ་བུ་ལ་འགྲོ་བ་ཡིན། </a><a data-m="1086439" data-d="3035">དེ་ནས་གཉེན་པོ་ཆིག་ཆོད་ཀུན་གྲོལ་ཟེར། </a><a data-m="1089474" data-d="1439">གཉེན་པོ་གཅིག་གིས་སྤང་བྱ་ཐམས་ཅད་</a><a data-m="1090913" data-d="2163">འཇོམས་ཐུབ་བྱེད་ཅིག་མ་བྱས་ནས་བཟུང༌། </a><a data-m="1093076" data-d="4822">དགེ་སྡིག་ལུང་མ་བསྟན་བཏང་སྙོམས་ཀྱི་དབང་དུ་</a><a data-m="1097898" data-d="2487">རྩེ་གཅིག་ཏིང་ངེ་འཛིན་འགྲོ་བ་ལྟ་བུ་ཡིན། </a><a data-m="1100385" data-d="2241">རང་ཤར་རང་གྲོལ་གྱིས་རྣམ་རྟོག་ཐམས་ཅད་</a><a data-m="1102626" data-d="2802">དག་མ་ཐུབ་ནས་བཟུང་སྟེ་རྣམ་རྟོག་གི་འཁྲུལ་པ། </a><a data-m="1105428" data-d="1662">འཁྲུལ་པ་ལས་ཀྱང་ཡང་འཁྲུལ་རེད་དེ་</a><a data-m="1107090" data-d="1663">འཁྲུལ་པ་ཉིང་དུ་བསྐྱུར་འགྲོ་བ་ཡིན། </a><a data-m="1108753" data-d="3176">ཐབས་ཤེས་ཟུང་འཇུག་གི་དོན་མ་ཤེས་ནས་བཟུང་སྟེ། </a><a data-m="1111929" data-d="1652">ང་བྱར་མེད་རྫོགས་པ་ཆེན་པོ་ཡིན་ཟེར་</a><a data-m="1113581" data-d="2407">ལྟ་བ་ཁ་ལ་འབྱམས་སོང་དུས་བསླུ་བ་ཡིན། </a><a data-m="1115988" data-d="2622">ཡེ་བབས་རང་གནས་ཀྱི་དགོངས་པ་མ་རྟོགས་ནས་བཟུང༌། </a><a data-m="1118610" data-d="2298">དེ་ནས་ཞི་གནས་ལྟ་བུ་རྩེ་གཅིག་ཏུ་བསྒོམས་ཏེ། </a><a data-m="1120908" data-d="2544">ཞི་གནས་ཡུན་རིང་པོ་སྒོམ་ནའང་ཉོན་མོངས་</a><a data-m="1123452" data-d="2979">རྩ་བ་ནས་སྤོང་མི་ཐུབ་ནས་རང་གི་བསླུ་བར་འགྲོ་བ་ཡིན། </a><a data-m="1126431" data-d="4347">དེ་ལ་འདྲ་འདྲ་མང་པོ་ཡོད་པའི་ཕྱིར་ན་</a><a data-m="1130778" data-d="6327">བཟང་པོ་འདི་རང་གི་རྒྱུད་ལ་བསྟེན། འདྲ་ལ་ཁད་ངན་པ་རེད་སོང་ན་དེའི་དབང་དུ་མ་བཏང་ཞིག</a><a data-m="1137105" data-d="4948">(225) །འགྲོ་བ་དྲུག་གི་རང་བཞིན་བསྟན་པ་ནི། །དམིགས་མེད་རང་བཞིན་མ་རྟོགས་དགེ་བཅུ་འཆིང་བར་འགྲོ། ། </a><a data-m="1142053" data-d="5462">རང་ལ་ཞེན་ལོག་མ་སྐྱེས་སྤྲོས་མེད་བླང་དོར་འགྲོ། །ཆོས་འདས་དབྱིངས་སུ་མ་བྱས་བསྒོམས་ཀྱང་བློ་བྱས་འགྲོ། ། </a><a data-m="1147515" data-d="4695">ཐུག་ཕྲད་རང་ངོ་མ་རྟོགས་བསྒོམས་ཀྱང་བཅོས་མར་འགྲོ། །ངང་དངས་གནས་ལུགས་མ་ཤེས་བསྒོམས་ཀྱང་རྟོག་པར་འགྲོ། ། </a><a data-m="1152210" data-d="5024">ཡེ་གྲོལ་འཛིན་མེད་མ་ཤེས་བསྒོམས་ཀྱང་མཚན་མར་འགྲོ། །འགྲོ་བའི་གནས་ལས་ལོག་པ་ཤིན་ཏུ་གཅེས། ། </a><a data-m="1157234" data-d="5777">ཞེས་པ་འགྲོ་བ་དྲུག་གི་རང་བཞིན་གང་ཡིན་ཞེ་ན། </a><a data-m="1163011" data-d="3286">སྟོང་ཉིད་དམིགས་པ་མེད་པའི་དོན་དེ་མ་རྟོགས་ནས་བཟུང་སྟེ་</a><a data-m="1166297" data-d="2137">རང་གིས་དགེ་བ་བཅུ་མང་པོ་ཞིག་སྒྲུབ་བསྡད་ན་</a><a data-m="1168434" data-d="1572">དེ་མཚན་བཅས་ཀྱི་དགེ་བ་རེད་དུས། </a><a data-m="1170006" data-d="3194">དེ་ལ་ང་རྒྱལ་དང་རློམ་སེམས་མང་པོ་སྐྱེས་རང་གི་རྒྱུད་ལ་</a><a data-m="1173200" data-d="2193">འཆིང་བྱེད་མ་གཏོགས་གྲོལ་བྱེད་མི་བྱེད་གསུངས་རེད། </a><a data-m="1175393" data-d="2853">རང་གིས་ནང་ནས་ཁམས་གསུམ་འཁོར་བ་ལ་</a><a data-m="1178246" data-d="3235">ཞེན་ལོག་ཡང་དག་པ་ཞིག་མ་སྐྱེས་ན་རི་ཁྲོད་དབེན་པ་ལ་འགྲོ་ཡི་ཡོད། </a><a data-m="1181481" data-d="2334">ང་བྱར་གཏོང་ཡིན་ཟེར་སྤྲོས་མེད་བྱེད་བསྡད་ན་</a><a data-m="1183815" data-d="4069">དོན་དུ་སྙན་གྲགས་སྒྲུབ་བྱེད་ཀྱི་ངོ་བོ་ལ་འགྲོ་བ་ཡིན། </a><a data-m="1187884" data-d="7472">བྱས་པའི་ཆོས་ཐམས་ཅད་ལས་འདས་པའི་ཆོས་ཉིད་ཀྱི་དབྱིངས་དགོངས་པ་དེ་</a><a data-m="1195356" data-d="2518">ཚུལ་བཞིན་དུ་མ་རྟོགས་ནས་ལོ་མང་པོ་བསྒོམས་ཡོད། </a><a data-m="1197874" data-d="1367">ངས་བསྐྱེད་རིམ་བསྒོམས་བཞག་ཡོད། </a><a data-m="1199241" data-d="2087">རྫོགས་རིམ་བསྒོམས་བཞག་ཡོད་ན་བློ་བྱས་ཀྱིས་</a><a data-m="1201328" data-d="2183">འཆིང་བ་མ་གཏོགས་གྲོལ་ཐུབ་རྒྱུ་མ་ཡིན། </a><a data-m="1203511" data-d="2672">ཉོན་མོངས་སེམས་ལས་ཤར་བ་དང་གཉེན་པོ་བསྟེན་ནས་</a><a data-m="1206183" data-d="1796">ཐུག་ཕྲད་ཀྱི་སྒོ་ནས་འབྲལ་མ་ཐུབ་ན། </a><a data-m="1207979" data-d="4850">སྒོམ་སྒྲུབ་མང་པོ་བྱེད་སྐབས་བཅོས་མ་ལ་འགྲོ་དུས་བཅོས་མས་དོན་མི་རྟོགས། </a><a data-m="1212829" data-d="2194">ཆོས་ཉིད་རང་གི་དགོངས་པ་འདི་ཤེས་འོང་ན་</a><a data-m="1215023" data-d="2409">འོད་གསལ་བའི་དགོངས་པ་རང་ཤུགས་ཀྱིས་འདོན་འོང་བ་ཡིན། </a><a data-m="1217432" data-d="2203">དེ་གནས་ལུགས་འདི་མ་ཤེས་ནས་བཟུང་སྟེ་</a><a data-m="1219635" data-d="2131">དམིགས་གཏད་ཅན་གྱི་སྒོམ་པ་མང་པོ་བྱས་ན་</a><a data-m="1221766" data-d="1813">རྣམ་རྟོག་གི་སྒོམ་དུ་འགྲོ་བ་ཡིན། </a><a data-m="1223579" data-d="4285">ཆོས་ཉིད་ཀྱི་ངོ་བོ་ཡེ་ནས་གྲོལ་བ་འཛིན་མེད་ཀྱི་རང་བཞིན་མ་ཤེས་ན་</a><a data-m="1227864" data-d="3870">ཞི་གནས་དང་བསམ་གཏན་བསྐྱེད་རིམ་རྫོགས་རིམ་མང་པོ་སྒོམ། </a><a data-m="1231734" data-d="2340">མཚན་མའི་ལྟ་བ་ལས་མི་འདའ་བ་ཡིན་པས་ན། </a><a data-m="1234074" data-d="3702">འགྲོ་བའི་གནས་ལས་ཉིད་དེ་གོལ་ས་ལ་མ་སོང་བ་ཤིན་ཏུ་གཅེས་པ་ཡིན། </a><a data-m="1237776" data-d="4532">(226) གསོད་པ་དྲུག་གི་གདམས་ངག་བསྟན་པ་ནི། །འདྲེ་གདོན་ཞི་བར་འདོད་ན་ལུས་སྲོག་གཅེས་འཛིན་སོད། ། </a><a data-m="1242308" data-d="4849">མཐུན་འཇུག་བྱ་བར་འདོད་ན་ང་རྒྱལ་ཁེངས་སེམས་སོད། །སྡུག་བསྔལ་ཞི་བར་འདོད་ན་གཉིས་འཛིན་མཚན་མ་སོད། ། </a><a data-m="1247157" data-d="4779">གནས་ལུགས་དགོངས་པ་འདོད་ན་གཉེན་པོ་མཆོག་འཛིན་སོད། །གཉིས་མེད་ཡེ་ཤེས་འདོད་ན་སྒོམ་བློའི་གཉེན་པོ་སོད། ། </a><a data-m="1251936" data-d="5580">ཚེ་གཅིག་བྱང་ཆུབ་འདོད་ན་ཕྱི་བཤོལ་ལེ་ལོ་སོད། །དེ་དག་ལྡན་ན་གང་ཡིན་བདུད་བཞིའི་དགྲ་ལས་རྒྱལ། ། </a><a data-m="1257516" data-d="5584">ཞེས་པ་སྟེ། གསོད་པ་དྲུག་གི་གདམས་ངག་འདི་གང་ཡིན་ཟེར་ན། </a><a data-m="1263100" data-d="5555">ཕྱིའི་འདྲེ་གདོན་འདི་ཞི་བར་འདོད་ན། ཕྱིའི་འདྲེ་གདོན་ཕྱི་ནས་</a><a data-m="1268655" data-d="2396">བཙལ་མི་དགོས་ཏེ་ནང་ནས་རང་གི་ལུས་སེམས་ལ་</a><a data-m="1271051" data-d="1411">གཅེས་འཛིན་འདི་འབོར་སོང་ན། </a><a data-m="1272462" data-d="2029">ནད་གདོན་གྱིས་བླ་ཚེ་འཕྲོག་པ་དང༌། </a><a data-m="1274491" data-d="5899">རྐུ་བ་ལ་སོགས་པ་ཐུབ་རྒྱུ་མ་རེད་དུས་དེ་རེད། འཇིག་རྟེན་མཐུན་འཇུག་རྒྱ་ཆེན་པོ་ཞིག་བྱེད་པར་འདོད་ན་</a><a data-m="1280390" data-d="3716">རང་དམའ་ས་ལ་བཟུང་སྟེ་ང་རྒྱལ་དང་ཁེངས་སེམས་སྤངས་སོང་ན་</a><a data-m="1284106" data-d="3003">དེ་ཐམས་ཅད་ཀྱི་མཐུན་པོ་འོང་རྒྱུ་རེད་དུས་དེ་ལྟར་དང༌། </a><a data-m="1287109" data-d="2218">རང་གི་རྒྱུད་ལ་སྡུག་བསྔལ་འདི་ཞི་བར་འདོད་ན་</a><a data-m="1289327" data-d="3706">གཟུང་འཛིན་གཉིས་སྣང་གི་མཚན་མ་འདི་སྤང་དགོས་རེད་དེ་</a><a data-m="1293033" data-d="2438">སྡུག་བསྔལ་ཐམས་ཅད་ཀྱི་རྩ་བ་གཉིས་འཛིན་གྱི་</a><a data-m="1295471" data-d="1729">རྟོག་པ་ལས་བྱུང་གི་རེད་དུས་དེ་ཡིན། </a><a data-m="1297200" data-d="3325">གནས་ལུགས་ཀྱི་དགོངས་པ་ཚུལ་བཞིན་དུ་རྟོགས་པར་འདོད་ན། </a><a data-m="1300525" data-d="3223">གཉེན་པོ་ཟེར་མཁན་ཞིག་སྤང་བྱ་ལོགས་སུ་འཚོལ་འོང་རྒྱུ་ལྟ་བུ་དང༌། </a><a data-m="1303748" data-d="2708">སྒོམ་བྱ་ཡིན་པའི་མཆོག་འཛིན་གྱི་ལྟ་བ་ཕར་སོད། </a><a data-m="1306456" data-d="3656">ཐབས་ཤེས་གཉིས་མེད་ཀྱི་དོན་བསྒོམ་པར་འདོད་ན་ནི། </a><a data-m="1310112" data-d="3775">སྒོམ་བློའི་གཉེན་པོའི་སྒོ་ནས་དམིགས་གཏད་</a><a data-m="1313887" data-d="2578">འཛིན་པ་ཅན་གྱི་སྒོམ་པ་འདི་ཕར་སོད་དགོས། </a><a data-m="1316465" data-d="3848">ཚེ་གཅིག་བྱང་ཆུབ་འདོད་ན་ནི་དུས་རྟག་ཏུ་ཉིན་མཚན་</a><a data-m="1320313" data-d="3447">ཡེངས་མེད་དུ་བརྩོན་པ་མ་གཏོགས། ད་རེས་མ་ཡིན་རྗེས་ནས་ཡིན། </a><a data-m="1323760" data-d="3477">ལོ་གཞོན་དུས་མ་ཡིན་རྒས་དུས་ཡིན་བསམ་པ་དེ་ལྟ་བུའི་ལེ་ལོ་སོད། </a><a data-m="1327237" data-d="3735">དེ་དག་གང་ཡིན་ན་བདུད་བཞིའི་དགྲ་ལས་རྒྱལ་བར་འགྱུར་བ་ཡིན། </a><a data-m="1330972" data-d="4549">(227) མེད་པ་དྲུག་གི་རང་བཞིན་བསྟན་པ་ནི། །སེམས་ཅན་ཅི་མགུ་བྱས་ན་རྒྱལ་མཆོད་ལོགས་ན་མེད། ། </a><a data-m="1335521" data-d="4793">གཞན་དོན་དང་ལེན་བྱས་ན་ཐར་ལམ་ལོགས་ན་མེད། །དབྱེ་བསལ་གཉིས་མེད་རྟོགས་ན་མཉམ་ཉིད་ལོགས་ན་མེད། ། </a><a data-m="1340314" data-d="4555">ཡུལ་སེམས་གཉིས་མེད་རྟོགས་ན་ཆོས་ཉིད་ལོགས་ན་མེད། །འཁོར་བ་བདེན་མེད་ཤེས་ན་མྱང་འདས་ལོགས་ན་མེད། ། </a><a data-m="1344869" data-d="4671">སྒྲུབ་མཁན་ངོ་བོ་སྟོར་ན་གོལ་སྒྲིབ་བསལ་དུ་མེད། །དེ་ལྟར་རྟོགས་རྣམས་ཆོས་སྐུ་རང་ཆས་འགྲུབ། ། </a><a data-m="1349540" data-d="4170">ཅེས་པ་སྟེ། མེད་པ་དྲུག་གི་རང་བཞིན་འདི་གང་ཡིན་ཟེར་ན། </a><a data-m="1353710" data-d="2975">སེམས་ཅན་གཞན་ལ་ཕན་ཅི་ཐོགས་ཀྱི་སྒོ་ནས་མགུ་བར་བྱས་ན་</a><a data-m="1356685" data-d="3052">སངས་རྒྱས་ལ་མཆོད་པ་མི་དགོས་འདུག །སེམས་ཅན་ཕན་པར་འབྱུང་ན་</a><a data-m="1359737" data-d="3314">སངས་རྒྱས་མཆོད་པའི་ཚོགས་ཐམས་ཅད་དུ་འགྱུར་བ་དེ་ཡིན། </a><a data-m="1363051" data-d="4964">གཞན་སེམས་ཅན་གྱི་དོན་དེ་གཙོ་བོ་བྱས་ཏེ་གཞན་ལ་ཕན་གང་ཐུབ་ཐུབ་བྱེད་དེ་</a><a data-m="1368015" data-d="2407">རང་དོན་ཡིད་བྱེད་ཀྱི་རྩ་བ་དེ་སྤངས་བཞག་ན་</a><a data-m="1370422" data-d="3245">ཐར་པ་བྱང་ཆུབ་ཀྱི་ལམ་དེ་ལོགས་སུ་འཚོལ་དགོས་པ་མ་ཡིན། </a><a data-m="1373667" data-d="3419">ཆོས་ཉིད་དབྱེ་བསལ་མེད་པའི་དོན་དེ་ཚུལ་བཞིན་དུ་རྟོགས་ན་</a><a data-m="1377086" data-d="3209">འཁོར་འདས་མཉམ་པ་ཉིད་ཀྱི་ལྟ་བ་ཟེར་རྒྱུ་དེ་ལོགས་སུ་འཚོལ་མི་དགོས། </a><a data-m="1380295" data-d="3513">ཡུལ་དང་སེམས་གཉིས་པོ་ལག་པ་སྦྲེལ་འགྲོ་དུས་འཁྲུལ་གྱི་རེད་དུས། </a><a data-m="1383808" data-d="4030">ཡུལ་ཡང་སྟོང་པ་ཉིད། སེམས་ཀྱང་སྟོང་པ་ཉིད་ཡུལ་སེམས་གཉིས་མེད་ཀྱི་དོན་</a><a data-m="1387838" data-d="2925">རྟོགས་སོང་ན་ཆོས་ཉིད་ཀྱི་དགོངས་པ་ལོགས་ན་འཚོལ་མི་དགོས། </a><a data-m="1390763" data-d="2842">ཁམས་གསུམ་འཁོར་བའི་སྣང་ཆ་གང་ཡིན་ན་</a><a data-m="1393605" data-d="3574">བདེན་མེད་སྒྱུ་མ་ལྟ་བུ་ཤེས་ཚར་ན་འཁོར་བས་བསླུ་མ་ཐུབ་དུས། </a><a data-m="1397179" data-d="2250">མྱ་ངན་ལས་འདས་པ་འཁོར་བ་སྤོང་བའི་ཕ་རོལ་ན་</a><a data-m="1399429" data-d="1985">ཡོད་རྒྱུ་ཞིག་ལོགས་ན་འཚོལ་མི་དགོས། </a><a data-m="1401414" data-d="3577">སངས་རྒྱས་གོ་འཕང་སྒྲུབ་མཁན་ཟེར་མཁན་དེའི་ངོ་བོ་དེ་ལ་</a><a data-m="1404991" data-d="2991">བསྒྲུབ་བྱ་སྒྲུབ་བྱེད་མེད་པའི་ཆོས་ཉིད་ཅིག་རྟོགས་སོང་ན་</a><a data-m="1407982" data-d="2828">ལམ་གྱི་གོལ་ས་དང་སྒྲིབ་ས་ཟེར་རྒྱུ་མེད། </a><a data-m="1410810" data-d="2365">དེ་ལྟར་རྟོགས་ན་ཆོས་སྐུ་རང་གནས་ཀྱི་དགོངས་པ་</a><a data-m="1413175" data-d="1563">རང་ཤུགས་ཀྱིས་འཆར་བ་འགྱུར་བ་ཡིན། </a><a data-m="1414738" data-d="4055">(228) དཀའ་བ་དྲུག་གི་རང་བཞིན་བསྟན་པ་ནི། །ཆོས་ལ་ཞུགས་དཀའ་དེ་བས་མི་ལྡོག་དཀའ། ། </a><a data-m="1418793" data-d="3786">དེ་སྣོད་ཤེས་དཀའ་དེ་བས་རྒྱུད་སྦྱོར་དཀའ། །དམ་ཚིག་ཐོབ་དཀའ་དེ་བས་ལེགས་བསྲུང་དཀའ། ། </a><a data-m="1422579" data-d="3910">ཟབ་དོན་ཕྲད་དཀའ་དེ་བས་ཉམས་ལེན་དཀའ། །དགོངས་པ་སྐྱེ་དཀའ་དེ་བས་སྐྱོང་བ་དཀའ། ། </a><a data-m="1426489" data-d="4732">གཞན་དོན་བྱེད་དཀའ་དེ་བས་སྐྱོ་བཟོད་དཀའ། །སངས་རྒྱས་འདོད་ན་དཀའ་ཡང་བསྒྲུབ་འཚལ་ལོ། ། </a><a data-m="1431221" data-d="5390">ཞེས་པ་དཀའ་བ་དྲུག་གི་རང་བཞིན་འདི་གང་ཡིན་ཞེ་ན། </a><a data-m="1436611" data-d="5408">དམ་པའི་ཆོས་ཀྱི་སྒོ་རུ་ཞུགས་པ་འདི་ནི་ཤིན་ཏུ་ནས་ཀྱང་</a><a data-m="1442019" data-d="2576">དུས་རྒྱ་ལམ་རེས་འགའ་ཙམ་མ་གཏོགས་དཀའ་མོ་ཡིན། </a><a data-m="1444595" data-d="3271">དེ་བས་ཀྱང་ཆོས་ལ་ཞུགས་ནས་ཆོས་མཐར་ཕྱིན་ཏེ་</a><a data-m="1447866" data-d="2562">ཕྱིར་མི་ལྡོག་པ་བྱེད་པ་དེ་བས་དཀའ་བ་ཡིན། </a><a data-m="1450428" data-d="3325">སྡེ་སྣོད་གསུམ་ལ་ཐོས་བསམ་སྒོམ་གསུམ་བྱས་པ་དེ་ཤེས་པར་དཀའ། </a><a data-m="1453753" data-d="3085">ཐོས་བསམ་སྒོམ་གསུམ་བྱས་ཧ་ལམ་ཤེས་སོང་ནའང་</a><a data-m="1456838" data-d="1961">ཤེས་པའི་དོན་དེ་རང་གི་སེམས་རྒྱུད་ལ་</a><a data-m="1458799" data-d="2588">སྦྱོར་བའི་ཆོས་དང་སེམས་རྒྱུད་གཉིས་འདྲེས་པ་འདི་དཀའ་མོ་ཡིན། </a><a data-m="1461387" data-d="3451">གསང་སྔགས་རྡོ་རྗེ་ཐེག་པའི་དམ་ཚིག་འདི་བསྲུང་དཀའ་བ་ཡིན་ཏེ་</a><a data-m="1464838" data-d="4053">དེ་བས་ཀྱང་དམ་ཚིག་ཁས་ལེན་ཚར་ནས་མཐར་མ་ཕྱིན་བར་དུ་</a><a data-m="1468891" data-d="2081">ལེགས་པར་བསྲུང་བ་དེ་དཀའ་བ་ཡིན། </a><a data-m="1470972" data-d="5268">དེ་ནས་ཟབ་དོན་ཕྱག་རྒྱ་ཆེན་མོ་དང་རྫོགས་པ་ཆེན་པོའི་གདམས་ངག་དང་ཕྲད་པར་དཀའ་སྟེ། </a><a data-m="1476240" data-d="3438">གདམས་ངག་ཕྲད་པ་བས་ཀྱང་གདམས་ངག་དེ་ཉམས་ལེན་བྱེད་དཀའ་བ་ཡིན། </a><a data-m="1479678" data-d="3793">ཆོས་ཉིད་ཀྱི་དགོངས་པ་མ་ནོར་བ་རྒྱུད་ལ་སྐྱེ་བར་དཀའ་སྟེ་</a><a data-m="1483471" data-d="3382">དགོངས་པ་མ་ནོར་བ་རྒྱུད་ལ་སྐྱེས་ནའང་དེ་མྱོང་བའི་སྒོ་ནས་</a><a data-m="1486853" data-d="3242">མཐའ་མ་ཐོན་གྱི་བར་དུ་ཉམས་ལེན་མཐར་སྐྱོང་བ་དཀའ་བ་ཡིན། </a><a data-m="1490095" data-d="3115">གཞན་སེམས་ཅན་གྱི་དོན་བྱེད་པ་དཀའ་སྟེ་དེ་བས་ཀྱང་</a><a data-m="1493210" data-d="4954">སེམས་ཅན་གཞན་གྱི་དོན་བྱས་ན་ཕ་ལ་ཕན་པ་བྱས་ནའང་དྲིན་མི་ཤེས་པ་དང༌། </a><a data-m="1498164" data-d="3728">ཚུར་ལ་གནོད་པ་མང་པོ་བྱེད་འོང་ན་དེ་ལ་བཟོད་པ་བསྒོམ་པ་དཀའ་བ་ཡིན། </a><a data-m="1501892" data-d="2739">སངས་རྒྱས་གོ་འཕང་འཐོབ་པར་འདོད་ན་ནི་</a><a data-m="1504631" data-d="2328">དེ་དཀའ་བ་དྲུག་པོ་འདི་དཀའ་ལས་ཆེ་ནའང་</a><a data-m="1506959" data-d="3515">ཡིན་གཅིག་མིན་གཅིག་རང་གི་རྒྱུད་ལ་ཨེ་སྦྱོར་བལྟ་སྟེ་བསྒྲུབ་དགོས་པ་ཡིན། </a><a data-m="1510474" data-d="3718">(229) ངོ་མཚར་ཆེ་བའི་གདམས་ངག་རྣམ་དྲུག་ནི། །དད་བརྩོན་ཡོད་ན་ཆོས་ཀྱི་སྦྱིན་པ་ལ། ། </a><a data-m="1514192" data-d="4063">དགོས་སུ་སྤྱོད་རྒྱུ་ཡོད་པ་ངོ་མཚར་ཆེ། །མོས་གུས་ཡོད་ན་བླ་མ་སངས་རྒྱས་ལ། ། </a><a data-m="1518255" data-d="3644">གདམས་ངག་མཉན་དུ་ཡོད་པ་ངོ་མཚར་ཆེ། །ཟབ་མོའི་ཐབས་ཀྱིས་ཟིན་ན་འདོད་ཡོན་ལྔ། ། </a><a data-m="1521899" data-d="4208">མ་སྤངས་སྤྱོད་པས་གྲོལ་བ་ངོ་མཚར་ཆེ། །བརྩོན་པས་ཉམས་སུ་བླངས་ན་སེམས་ཅན་གྱིས། ། </a><a data-m="1526107" data-d="3727">ཚེ་གཅིག་སངས་རྒྱས་འགྲུབ་པ་ངོ་མཚར་ཆེ། །རྟོགས་པའི་ངང་ལ་མ་ཡེངས་བསྒོམས་བྱས་ན། ། </a><a data-m="1529834" data-d="4578">གཏིང་གསལ་ཆོས་ཉིད་མངོན་གྱུར་ངོ་མཚར་ཆེ། །དཀྱིལ་འཁོར་གསུམ་ལ་རྟག་ཏུ་འདྲིས་བྱས་ན། ། </a><a data-m="1534412" data-d="1867">སྐུ་གསུམ་ཡེ་ཤེས་འཆར་བ་ངོ་མཚར་ཆེ། ། </a><a data-m="1536279" data-d="6141">གསུངས་དུས་དཀའ་བ་དྲུག་པོ་དེ་ཚུལ་བཞིན་དུ་སྒྲུབ་བསྡད་ན་</a><a data-m="1542420" data-d="3744">ངོ་མཚར་ཆེན་པོ་ཆོས་དྲུག་ཏུ་རྣམ་པ་ཡོད། གང་རེད་ཟེར་ན། </a><a data-m="1546164" data-d="5776">དད་པ་དང་བརྩོན་འགྲུས་ཡོད་ན་དམ་པའི་ཆོས་ཀྱི་སྦྱིན་པ་དེ་ལ་</a><a data-m="1551940" data-d="2529">རང་གིས་དུས་རྟག་ཏུ་ལོངས་སུ་སྤྱོད་རྒྱུ་ཡོད་ན། </a><a data-m="1554469" data-d="2989">ཆོས་ཀྱི་ཆེ་བ་འདི་དད་པ་དང་བརྩོན་འགྲུས་གཉིས་ཀྱི་སྒོ་ནས་</a><a data-m="1557458" data-d="3303">ཤེས་འོང་རྒྱུ་རེད་དུས་ངོ་མཚར་ལྷག་པར་དུ་ཆེ་བ་ཡིན། </a><a data-m="1560761" data-d="3614">མོས་གུས་བཅོས་མ་མ་ཡིན་པ་ཞིག་ཡོད་ན་</a><a data-m="1564375" data-d="3267">བླ་མ་སངས་རྒྱས་ཀྱི་སྐུ་མདུན་གདམས་ངག་ཞུ་དུས་ཡོད་པ་དེ། </a><a data-m="1567642" data-d="2602">བསྐལ་པ་མང་པོ་ལ་ནོར་ལོངས་སྤྱོད་དང་</a><a data-m="1570244" data-d="3355">འཁོར་ལོ་བསྒྱུར་བའི་རྒྱལ་པོ་ཐོབ་པ་ལས་ཀྱང་ངོ་མཚར་ཆེ་བ་ཡིན། </a><a data-m="1573599" data-d="2337">ཟབ་མོའི་ལམ་འདི་ལ་ཐབས་ཀྱིས་ཟིན་ན་</a><a data-m="1575936" data-d="2699">འདོད་པའི་ཡོན་ཏན་ལྔ་པོ་འདི་དག་ཐམས་ཅད་ཀྱང་</a><a data-m="1578635" data-d="3158">སྒྱུ་མ་དང་རྨི་ལམ་ལྟ་བུ་ཤེས་པའི་སྒོ་ནས། </a><a data-m="1581793" data-d="3413">འདོད་ཡོན་ཆེད་དུ་སྤོང་མི་དགོས་པ་འདོད་ཡོན་ལམ་གྱི་གྲོགས་སུ་འགྱུར་ཏེ་</a><a data-m="1585206" data-d="3853">སྤྱོད་པས་གྲོལ་བ་སྟེ་གསང་སྔགས་ཐབས་ཀྱི་ལམ་ཡིན་དུས་ངོ་མཚར་ཆེན་པོ་ཡིན། </a><a data-m="1589059" data-d="2717">བརྩོན་པས་རྩེ་གཅིག་ཉམས་སུ་བླང་ན་</a><a data-m="1591776" data-d="2002">ད་ལྟ་ཐ་མལ་པའི་སེམས་ཅན་ཞིག་ཡིན་ནའང་</a><a data-m="1593778" data-d="2244">ཚེ་གཅིག་ལུས་གཅིག་གིས་སྟེང་དུ་སངས་རྒྱས་ཀྱི་གོ་འཕང་</a><a data-m="1596022" data-d="3667">འགྲུབ་རྒྱུ་ཡོད་པ་དེ་ལམ་ཐག་ཉེ་བ་ཤིན་ཏུ་ངོ་མཚར་ཆེ་བ་ཡིན། </a><a data-m="1599689" data-d="3893">ཆོས་ཉིད་རྟོགས་པའི་ངང་ལ་དུས་རྟག་ཏུ་མ་ཡེངས་པ་སྒོམ་བསྡད་ན་</a><a data-m="1603582" data-d="2964">ཆོས་ཉིད་འོད་གསལ་བའི་ཡེ་ཤེས་དེ་ནང་ནས་གསལ་དུས། </a><a data-m="1606546" data-d="3385">གཏིང་ནས་གསལ་བ་ཆོས་ཉིད་དགོངས་པ་མངོན་དུ་གྱུར་ན་</a><a data-m="1609931" data-d="3854">ཟག་མེད་ཀྱི་ཡོན་ཏན་ཐམས་ཅད་རང་ཤུགས་ཀྱིས་ཤར་འོང་རྒྱུ་ཡིན་པ་ངོ་མཚར་ཆེ། </a><a data-m="1613785" data-d="1677">སྣང་གྲགས་རྟོག་གསུམ་སངས་རྒྱས་ཀྱི་</a><a data-m="1615462" data-d="3093">སྐུ་གསུང་ཐུགས་ཀྱི་དཀྱིལ་འཁོར་འདི་ཤར་བ་འདྲིས་པར་བྱས་ན། </a><a data-m="1618555" data-d="2614">སྐུ་གསུམ་གྱི་ཡེ་ཤེས་ལོགས་སུ་འཚོལ་མི་དགོས་པ་</a><a data-m="1621169" data-d="3743">ད་ལྟ་སྣང་གྲགས་རྟོག་པ་འདིའི་ནང་དུ་འཆར་བ་སྟེ་ངོ་མཚར་ཆེ་བ་ཡིན། </a><a data-m="1624912" data-d="4021">(230) ཆོས་བྱེད་རྣམས་ཀྱི་སྐྱོན་དྲུག་བསྟན་པ་ནི། །བྱེ་བྲག་མི་ཤེས་ལྟ་བའི་མིག་དང་བྲལ། ། </a><a data-m="1628933" data-d="6198">གཏན་དུ་དགོས་པ་དགེ་སྦྱོར་གྲོགས་དང་བྲལ། །ཐར་པར་ཁྲིད་བྱེད་བཤེས་གཉེན་ལོང་ཁྲིད་མེད། ། </a><a data-m="1635131" data-d="6436">ཐོགས་པར་བྱེད་པ་ཐོས་བསམ་འཁར་བ་ཆག །མི་འདོད་ཉོན་མོངས་གཟུང་འཛིན་གདོན་གྱིས་བརླབས། ། </a><a data-m="1641567" data-d="4362">ཐར་མེད་སྲིད་ལས་ངན་སོང་གཡང་མཆོང་བ། །ཉེས་པ་དྲུག་ལྡན་འགྲོ་བ་འདི་དག་ཀུན། ། </a><a data-m="1645929" data-d="3781">སྙིང་རྗེས་བཟོད་དཀའ་མཆི་མ་འཁྲུག་ནའང༌། །ལས་ངན་མ་ཟད་དྲང་བའི་ཐབས་དང་བྲལ། ། </a><a data-m="1649710" data-d="4214">ཞེས་པ་ཆོས་བྱེད་པ་རྣམས་ལ་སྐྱོན་དྲུག་ཡོད། གང་རེད་ཟེར་ན། </a><a data-m="1653924" data-d="3496">ལྟ་བ་བཟང་ངན་གྱི་བྱེ་བྲག་དེ་ཚུལ་བཞིན་དུ་མི་ཤེས་ན་</a><a data-m="1657420" data-d="2424">ལྟ་བ་ཡང་དག་པ་ཞིག་ཤེས་ཀྱི་མ་རེད། </a><a data-m="1659844" data-d="3441">ལྟ་བ་ཡང་དག་པ་མ་ཤེས་ན་ཐར་པའི་ལམ་དུ་འགྲོ་བྱེད་ཀྱི་མིག་ལྟ་བུ་</a><a data-m="1663285" data-d="2660">ལྟ་བ་རེད་དུས་དེ་ལྟ་བའི་མིག་དང་བྲལ་དུས། </a><a data-m="1665945" data-d="2653">གཏན་དུ་དགོས་པའི་དགེ་སྦྱོར་གྲོགས་སུ་བྱེད་དེ། </a><a data-m="1668598" data-d="3951">ནང་ནས་ལྟ་བ་ལོག་ཚར་ན་ཕྱིའི་དགེ་སྦྱོར་རྒྱ་ཆེན་པོ་གང་བྱས་ནའང་</a><a data-m="1672549" data-d="2588">ཐར་པའི་ལམ་དུ་ཡང་དག་པ་འགྲོ་རྒྱུ་མ་རེད། </a><a data-m="1675137" data-d="3693">ཐར་པའི་གོ་འཕང་སྒྲུབ་པར་བྱེད་པ་འདི་ལ་མིག་ལོང་བ་</a><a data-m="1678830" data-d="4862">ལམ་རྒྱུས་ཡོད་པའི་ལོང་ཁྲིད་ཅིག་ཡོད་ན་ལམ་མ་ནོར་བ་</a><a data-m="1683692" data-d="1887">རང་འགྲོ་ས་དེ་ན་འགྲོ་ཡི་རེད་དུས། </a><a data-m="1685579" data-d="3455">དེ་ལྟ་བུ་ལོང་ཁྲིད་མེད་པའི་དགེ་བའི་བཤེས་གཉེན་དང་བྲལ་སོང་ན་</a><a data-m="1689034" data-d="6555">ཐར་པའི་ལམ་དང་ཐག་མི་ཉེ། </a><a data-m="1695589" data-d="2859">ཐར་པའི་ལམ་འདི་རང་གི་རྒྱུད་ལ་འཐོབ་པར་བྱེད་པ་འདི་</a><a data-m="1698448" data-d="1656">ཐོས་པ་དང་བསམ་པ་ཡོད་ན། </a><a data-m="1700104" data-d="2993">རྒས་འཁོགས་ཤིག་འགྲོ་དགོས་ན་ལག་ཏུ་འཁར་བ་རྒྱུག་པ་ཡོད་ན་</a><a data-m="1703097" data-d="2085">དཀའ་ངལ་མེད་པ་འགྲོ་ཐུབ་ཀྱི་རེད་དུས། </a><a data-m="1705182" data-d="3894">དེ་ལྟ་བུ་མ་ཡིན་པ་འཁར་བ་ཆག་ཚར་ནས་འགྲོ་མ་ཐུབ་པ་དང་འདྲ་བ་ཡིན། </a><a data-m="1709076" data-d="5496">རང་གི་སྤང་བྱ་མི་འདོད་པའི་ཉོན་མོངས་པའི་གཟུང་འཛིན་</a><a data-m="1714572" data-d="3701">དེའི་དབང་དུ་ཤོར་བཞག་ན་གཟུང་འཛིན་གྱི་གདོན་གྱིས་བརླམས་སོང་རེད་དུས། </a><a data-m="1718273" data-d="3361">ནམ་ཡང་ཁམས་གསུམ་འཁོར་བ་ལས་ཐར་དུས་མེད་</a><a data-m="1721634" data-d="2565">དེ་ངན་སོང་གི་གཡང་ས་རྟག་ཏུ་འཕྱོང་འགྲོ་བ་ཡིན། </a><a data-m="1724199" data-d="5957">དེ་ལྟ་བུའི་ཉེས་པ་དྲུག་དང་ལྡན་པའི་འགྲོ་བ་འདི་དག་ཐམས་ཅད་ཀྱི་སྤྱོད་ཚུལ་ལ་བསམ་བཞག་ན། </a><a data-m="1730156" data-d="1967">དཔེར་ན་སྨྱོན་པ་ལྟ་བུའི་སྤྱོད་པ་རེད་དུས། </a><a data-m="1732123" data-d="3468">སྙིང་རྗེས་ཡང་ནས་ཡང་དུ་བཟོད་དཀའ་སྟེ་མཆི་མ་འཁྲུག་ནའང་</a><a data-m="1735591" data-d="4508">སེམས་ཅན་གྱི་ལས་ངན་པ་རང་གིས་གྲུབ་པ་དེ་མ་ཟད་བར་དུ་</a><a data-m="1740099" data-d="3561">ཐར་པའི་ལམ་དུ་དྲང་བའི་ཐབས་དང་བྲལ་བ་ཡིན། </a><a data-m="1743660" data-d="3614">(231) ལོག་པར་མ་སོང་དྲུག་གི་གདམས་པ་ནི། །དཀོན་མཆོག་གསུམ་ལ་ཞབས་ཏོག་མ་གྲུབ་ཀྱང༌། ། </a><a data-m="1747274" data-d="3948">སྡིག་པ་མ་སོག་ངན་འགྲོའི་འཇིགས་པ་སོམས། །བླ་མ་མཆོག་ལ་མོས་གུས་མ་གྲུབ་ཀྱང༌། ། </a><a data-m="1751222" data-d="3581">སྒྲོ་སྐུར་མ་འདེབས་ལོག་ལྟའི་ཉེས་དམིགས་སོམས། །མཆེད་གྲོགས་རྣམས་ལ་བརྩེ་གདུང་མ་གྲུབ་ཀྱང༌། ། </a><a data-m="1754803" data-d="4101">ཕྲག་དོག་མ་བྱེད་དམ་ཉམས་ཉེས་དམིགས་སོམས། །རང་གི་ཕ་ཆོས་གཞུང་བཞིན་མ་གྲུབ་ཀྱང༌། ། </a><a data-m="1758904" data-d="3582">ཆོས་མཛད་མ་སྨད་ལས་ངན་ཉེས་དམིགས་སོམས། །འཁྲུལ་སྣང་དངོས་ལ་བདེན་འཛིན་མ་ཞིག་ཀྱང༌། ། </a><a data-m="1762486" data-d="4197">རྟག་པར་མ་འཛིན་ཕྱི་ནང་འགྱུར་བ་སོམས། །དངོས་སུ་གཞན་ལ་ཕན་འདོགས་མ་གྲུབ་ཀྱང༌། ། </a><a data-m="1766683" data-d="2607">གནོད་པ་མ་སྐྱེལ་ལས་འབྲས་རྟེན་འབྲེལ་སོམས། ། </a><a data-m="1769290" data-d="9157">གསུངས་དུས། ད་ལམ་ལོག་པ་ལ་མ་སོང་བའི་གདམས་ངག་དྲུག་ཡོད། </a><a data-m="1778447" data-d="3051">གང་རེད་ཟེར་ན། དཀོན་མཆོག་གསུམ་པོ་དེ་ལ་ཡིད་ཆེས་ཀྱི་སྒོ་ནས་</a><a data-m="1781498" data-d="2668">དཀོན་མཆོག་གསུམ་ལ་བསྙེན་བཀུར་དང་ཞབས་ཏོག་མ་གྲུབ་ནའང༌། </a><a data-m="1784166" data-d="3615">དཀོན་མཆོག་ལ་བསྟེན་ཏེ་ལས་ངན་གྱི་སྡིག་པ་མ་བསག །</a><a data-m="1787781" data-d="3403">དཀོན་མཆོག་ལ་ཡིད་མི་ཆེས་པ་དང༌། དཀོན་མཆོག་གི་སྐུ་གསུང་ཐུགས་རྟེན་</a><a data-m="1791184" data-d="2419">གཞན་ལ་བཙོང་བ་ལྟ་བུ་ལ་སོགས་པ་བྱས་ན། </a><a data-m="1793603" data-d="1727">ངན་འགྲོ་ལ་འགྲོ་བ་མ་གཏོགས་མེད་དུས་</a><a data-m="1795330" data-d="2123">ངན་འགྲོའི་འཇིགས་པ་ལ་བསམ་དགོས་པ་ཡིན། </a><a data-m="1797453" data-d="3055">བླ་མ་མཆོག་ལ་སངས་རྒྱས་དངོས་མཐོང་གི་མོས་གུས་མེད་ནའང་</a><a data-m="1800508" data-d="3070">བླ་མ་ལ་སྒྲོ་སྐུར་གྱི་སྐུར་འདེབས་མང་པོ་མ་བྱེད། </a><a data-m="1803578" data-d="3940">ག་རེ་ཟེར་ན། རྒྱུད་ལོག་ལྟས་བྱས་ཚར་ན་སངས་རྒྱས་དངོས་སུ་མཇལ་ནའང་</a><a data-m="1807518" data-d="4126">ཆོས་ཀྱིས་འདུལ་དུས་ཡོད་རྒྱུ་མ་རེད་དུས་དེ་ཉེས་དམིགས་བསམ། </a><a data-m="1811644" data-d="3609">མཆེད་གྲོགས་རྣམས་ལ་ཕ་མ་བུ་བརྒྱུད་གཅིག་པ་ལྟ་བུ་བརྩེ་གདུང་མེད་ནའང་</a><a data-m="1815253" data-d="3578">མཆེད་གྲོགས་ཡོན་ཏན་དང་ལྡན་པ་འབྱོར་བ་ལྡན་པ་ཡིན་ན་ཕྲག་དོག་མ་བྱེད། </a><a data-m="1818831" data-d="3446">དམ་ཚིག་ཉམས་སོང་ན་དམྱལ་བ་ལྷུང་བའི་ཉེས་དམིགས་བསམ། </a><a data-m="1822277" data-d="3958">རང་གི་ཉམས་སུ་ལེན་རྒྱུ་ཕ་ཆོས་འདི་ཕ་ཆོས་གཞུང་བཞིན་དུ་</a><a data-m="1826235" data-d="1641">ཉམས་ལེན་བྱེད་མ་ཐུབ་ནའང༌། </a><a data-m="1827876" data-d="3502">གཞན་གྱིས་ཆོས་མཛད་གང་ཟག་ཐམས་ཅད་ལ་</a><a data-m="1831378" data-d="1938">སྐྱོན་ནས་བརྗོད་དེ་མ་སྨད་མ་གཏོགས། </a><a data-m="1833316" data-d="2452">ཆོས་སྤོང་བའི་ལས་ཟེར། རང་གི་ཆོས་དེ་བཟང་པོ་དང་</a><a data-m="1835768" data-d="2769">གཞན་གྱི་ཆོས་དེ་ངན་པ་བྱས་ན་ཆོས་སྤོང་གི་ལས་རེད་དུས་</a><a data-m="1838537" data-d="2028">དེ་ཉེས་དམིགས་ལ་བསམ་དགོས་པ་ཡིན། </a><a data-m="1840565" data-d="3358">འཁྲུལ་པའི་སྣང་བ་འདི་ཐམས་ཅད་སྒྱུ་མ་དང་</a><a data-m="1843923" data-d="3328">རྨི་ལམ་ཡིན་ལྟ་བུ་སྙམ་པའི་བདེན་འཛིན་མ་ཞིག་ནའང༌། </a><a data-m="1847251" data-d="3637">འཁྲུལ་སྣང་གི་བྱ་བ་འདི་ལ་རྟག་པ་མ་འཛིན་ཏེ་དགྲ་འདུལ་</a><a data-m="1850888" data-d="3981">གཉེན་སྐྱོང་འཇིག་རྟེན་གྱི་བྱ་བ་ལ་མི་ཚེ་རིང་པོ་ལ་བྱེད་ཆེས་ན་</a><a data-m="1854869" data-d="2341">ཕྱི་ནང་གི་འགྱུར་ལྡོག་མང་པོ་ལ་བསམ། </a><a data-m="1857210" data-d="4283">དངོས་སུ་ལུས་ངག་ཡིད་ཀྱི་སྒོ་ནས་གཞན་སེམས་ཅན་གྱི་དོན་ཕན་ཆེན་པོ་མ་ཐོགས་ནའང་</a><a data-m="1861493" data-d="3148">སེམས་ཅན་གཞན་ལ་གནོད་པ་མ་བྱེད་དེ། གང་རེད་ཟེར་ན། </a><a data-m="1864641" data-d="2894">ད་ལྟ་སེམས་ཅན་ལ་གནོད་པ་བྱས་ན་མ་འོངས་པ་ལ་རང་ལ་</a><a data-m="1867535" data-d="3152">གནོད་ལན་དེ་ཚུར་འཁོར་བའི་རྒྱུ་འབྲས་བརྟེན་པ་ཡིན། </a><a data-m="1870687" data-d="4504">(231) ཉན་ན་རིགས་པ་དྲུག་གི་གདམས་ངག་ནི། །ཅུང་ཟད་བྱ་བ་ཆག་པའི་སྡུག་བསྔལ་ལྟོས། ། </a><a data-m="1875191" data-d="4938">དགེ་སྦྱོར་ཆག་ལ་སྡུག་བསྔལ་བྱ་བར་རིགས། །དངོས་པོའི་བདེ་འགྱུར་ཆག་པའི་སྡུག་བསྔལ་ལྟོས། ། </a><a data-m="1880129" data-d="9759">ཉམས་མྱོང་འཕེལ་ཆག་སྡུག་བསྔལ་བྱ་བར་རིགས། །ཞག་གཅིག་ཟས་སྐོམ་ཆག་པའི་སྡུག་བསྔལ་ལྟོས། ། </a><a data-m="1889888" data-d="4002">ཐུན་བཞིའི་དགེ་སྦྱོར་ཆག་ལ་སྡུག་བསྔལ་རིགས། །ཚེ་འདིའི་དགྲ་མགོ་མ་ཐུལ་སྡུག་བསྔལ་ལྟོས། ། </a><a data-m="1893890" data-d="3651">ཉོན་མོངས་དགྲ་མགོ་ཤོར་ལ་སྡུག་བསྔལ་རིགས། །འཁྲུལ་བའི་བཟའ་ཚོ་ཤི་བའི་སྡུག་བསྔལ་ལྟོས། ། </a><a data-m="1897541" data-d="4031">གཏན་གྲོགས་ཆོས་དང་བྲལ་ལ་སྡུག་བསྔལ་རིགས། །བྱ་བྱེད་ཅུང་ཟད་ཆག་པའི་སྡུག་བསྔལ་ལྟོས། ། </a><a data-m="1901572" data-d="4039">དལ་འབྱོར་ཆོས་སྤྱོད་ཆག་ལ་སྡུག་བསྔལ་རིགས། །རིགས་པའི་དོན་ལ་བསམས་ན་ཤིན་ཏུ་དགེ །</a><a data-m="1905611" data-d="5937">ཞེས་པ་སྟེ། ཉན་ན་རིགས་པ་དྲུག་གི་གདམས་ངག་རྣམ་པ་དྲུག་ཡོད། </a><a data-m="1911548" data-d="4841">གང་རེད་ཟེར་ན། འཇིག་རྟེན་གྱི་བྱ་བ་ས་རྡོ་བརྐོ་རྒྱུ་འདྲ། སྲིད་ཇུས་ཀྱི་བྱ་བ་ཡོད་ན། </a><a data-m="1916389" data-d="2013">བྱ་བ་སྣ་གཅིག་ལན་གཅིག་ཆག་སོང་ན། </a><a data-m="1918402" data-d="3926">ཨའོ་ངའི་ལས་ཀ་འདི་འཕྲོ་བརླག་རེད་སོང་བསམ་སྡུག་བསྔལ་ཡོད་རྒྱུ་རེད། </a><a data-m="1922328" data-d="4203">དེས་རང་གིས་དགེ་སྦྱོར་ཉི་མ་རེ་རེ་ལ་ག་ཚོད་བྱས་སོང་དེ་ཆག་སོང་ན་</a><a data-m="1926531" data-d="3854">དེ་ལ་སྡུག་བསྔལ་བྱེད་དང༌། དགེ་སྦྱོར་འདི་ཡང་དག་པ་བརྩོན་ཐུབ་ཀྱི་རེད་དུས་</a><a data-m="1930385" data-d="4091">དེ་དགོས་པ་ཡིན། དངོས་པོའི་བདེ་བ་མཐོན་པོ་དམའ་ས་ལ་ལྷུང༌། </a><a data-m="1934476" data-d="4062">འདུས་པ་ཐམས་ཅད་བྲལ་སོང་རྒྱུའི་སྡུག་བསྔལ་ལ་བལྟས་ན། </a><a data-m="1938538" data-d="2935">རང་གི་སེམས་འདིའི་ཉམས་རྟོགས་ཀྱི་ཉམས་མྱོང་འདི་ཆག་ན་</a><a data-m="1941473" data-d="4715">དེའི་སྡུག་བསྔལ་བྱེད་དགོས་མ་གཏོགས། ཉམས་རྟོགས་ཆག་སོང་ན་</a><a data-m="1946188" data-d="2697">ཐར་པའི་ལམ་ལ་ཐག་རིང་པོ་འགྲོ་བ་ཡིན། </a><a data-m="1948885" data-d="2299">ཞག་མ་གཅིག་ལ་ཟས་སྐོམ་མ་ཟོས་བསྡད་བཞག་ན་</a><a data-m="1951184" data-d="2537">བཀྲེས་སྐོམ་སྡུག་བསྔལ་མི་བཟད་པ་ཞིག་འོང་རྒྱུ་རེད། </a><a data-m="1953721" data-d="3036">དེ་བས་ཀྱང་ཐུན་བཞིའི་དགེ་སྦྱོར་ཆག་སོང་ན་</a><a data-m="1956757" data-d="3089">སྐྱེ་བ་གཏན་གྱི་འདུན་མ་ཆག་དུས་སྡུག་བསྔལ་དེ་ལ་དགོས། </a><a data-m="1959846" data-d="3493">ཚེ་འདིའི་དགྲ་མགོ་རང་ལ་གནོད་པར་བྱེད་པའི་དགྲ་བོ་འདི་</a><a data-m="1963339" data-d="3107">མར་ཟིལ་གྱིས་གནོན་མ་ཐུབ་ན་ཕོ་སྐྱེས་པ་མ་རེད་ཟེར་</a><a data-m="1966446" data-d="2563">ཐམས་ཅད་ཀྱིས་སྡུག་བསྔལ་བྱེད་རྒྱུ་རེད། དེ་མ་བྱེད། </a><a data-m="1969009" data-d="3296">ཉོན་མོངས་དུག་ལྔའི་དགྲ་མགོ་འདི་ཡན་པ་ཤོར་མ་ཞུགས་པ། </a><a data-m="1972305" data-d="3590">ཤོར་ཐལ་ནའང་ཉོན་མོངས་དགྲ་བོ་ངས་ཤོར་བཞག་ཐལ་བསམ་སྟེ་</a><a data-m="1975895" data-d="1721">སྡུག་བསྔལ་བྱ་བ་རིགས་དགོས་པ་ཡིན། </a><a data-m="1977616" data-d="4158">འཁྲུལ་པའི་བཟའ་ཚོ་ཐམས་ཅད་ད་ལྟ་དགའ་མོ་གྲུང་པོ་འདྲ་བྱས་འདུག་ཡོད་ནའང་</a><a data-m="1981774" data-d="4995">ཅུང་ཟད་ཙམ་ནས་ཤིང་ཁའི་བྱེའུ་ཆུང་བཞིན་དུ་སྐྱེ་ཤིའི་སྡུག་བསྔལ་རེད་འགྲོ་རྒྱུ་རེད་</a><a data-m="1986769" data-d="2720">དུས་དེ་ལྟ་བུ་ལ་སྡུག་བསྔལ་བྱེད་མ་དགོས་ས་འདི་མ་བྱས་པ། </a><a data-m="1989489" data-d="4137">གཏན་གྱི་གྲོགས་དམ་པའི་ཆོས་དང་བྲལ་ན་སྡུག་བསྔལ་བྱ་བ་རིགས་པ་ཡིན། </a><a data-m="1993626" data-d="4647">ལུས་ངག་ཡིད་གསུམ་གྱིས་བྱ་བ་ཅུང་ཟད་བྱེད་རྒྱུ་མ་རེད་ན་</a><a data-m="1998273" data-d="2061">སེམས་ཁྲལ་བྱེད་པའི་སྡུག་བསྔལ་ལ་བལྟས་ཏེ། </a><a data-m="2000334" data-d="2583">དལ་འབྱོར་གྱི་མི་ལུས་ཐོབ་བཞིན་དུ་ཆོས་སྤྱོད་ཀྱི་བྱ་བ་</a><a data-m="2002917" data-d="2217">གང་ཡང་མི་བྱེད་ཆག་པ་སྡུག་བསྔལ་རིགས། </a><a data-m="2005134" data-d="3472">དེ་རིགས་པ་དོན་དྲུག་པོ་ལ་བསམ་ན་</a><a data-m="2008606" data-d="2811">མྱུར་དུ་ཐར་པའི་ལམ་ཐོབ་པས་ཤིན་ཏུ་དགེ་བ་ཡིན། </a><a data-m="2011417" data-d="4029">(233) ཚུལ་བཞིན་བསྒྲུབ་པའི་བོར་བ་རྣམ་དྲུག་ནི། །འཁོར་བའི་འདམ་རྫབ་འཇིག་རྟེན་བྱ་བ་བོར། ། </a><a data-m="2015446" data-d="3890">བྱུར་གྱི་གདོས་ཐག་ཁྱིམ་ཐབ་བུ་ཚ་བོར། །བྱིས་པའི་རྩེད་མོ་འཁྲུལ་སྣང་བདེན་ཞེན་བོར། ། </a><a data-m="2019336" data-d="3570">མགོ་སྐོར་སླུ་བྲིད་འདོད་ཡོན་ལོངས་སྤྱོད་བོར། །བདུད་ཀྱི་ཞགས་པ་གཞན་གྱི་བཀུར་གནས་བོར། ། </a><a data-m="2022906" data-d="3640">ཕ་མེས་ཕུང་སྲི་མ་རིག་གཟུང་འཛིན་བོར། །དེ་ལྟར་བྱས་ན་འཁོར་བའི་གནས་ལས་ཐར། ། </a><a data-m="2026546" data-d="3598">ཞེས་པ་ཚུལ་བཞིན་དུ་བསྒྲུབ་སྟེ་ཕ་བློས་བཏང་སྟེ་</a><a data-m="2030144" data-d="2393">བོར་དགོས་པའི་གདམས་ངག་དྲུག་ཡོད། གང་རེད་ཟེར་ན། </a><a data-m="2032537" data-d="4899">ཁམས་གསུམ་འཁོར་བའི་འདམ་རྫབ་ནང་བྱིང་སོང་ན་</a><a data-m="2037436" data-d="4095">གཏན་དུ་ཐར་པ་འཐོབ་རྒྱུ་མ་རེད་དུས་འཇིག་རྟེན་གྱི་བྱ་བ་ཐམས་ཅད་ཕར་བོར་དགོས། </a><a data-m="2041531" data-d="5590">ཉེས་པ་མང་པོ་བྱུར་བྱས་མྱོང་བའི་རྒྱུ་སྐལ་ལ་དེ་གང་རེད་ཟེར་ན། </a><a data-m="2047121" data-d="5288">རང་གི་ཕ་མ་དང་བུ་ཚ་མང་པོ་ཁྱིམ་ཐབ་སྐྱེ་དམན་ལ་སོགས་པ་ཡོད་ན་</a><a data-m="2052409" data-d="5254">དེ་གདོས་ཐག་གིས་དམ་པའི་ཆོས་བསྒྲུབ་རྒྱུ་མ་རེད་དུས་</a><a data-m="2057663" data-d="3525">དེ་གཅད་དེ་བོར་དགོས། བྱིས་པ་སོ་སོ་སྐྱེ་བོ་རྣམས་ཀྱིས་</a><a data-m="2061188" data-d="1980">ཆགས་སྡང་གི་བྱ་བ་གང་བྱས་ན། </a><a data-m="2063168" data-d="3645">བྱིས་པ་ཆུང་ངུ་རྣམས་ཀྱིས་རྩེད་མོ་རྩེ་བ་དང་གཅིག་པ་རེད་དུས་</a><a data-m="2066813" data-d="2692">དེ་འཁྲུལ་སྣང་ཐམས་ཅད་ལ་བདེན་ཞེན་བོར་དགོས། </a><a data-m="2069505" data-d="4645">མི་གཞན་གྱི་མགོ་སྐོར་བྱེད་པ་དང༌། ཡོན་ཏན་མེད་ན་ཡོད་མདོག །</a><a data-m="2074150" data-d="4208">སྐྱོན་ཡོད་ན་མེད་མདོག་བྱས་སླུ་བྲིད་འདིས་འདོད་ཡོན་ལ་རྨོངས་ཀྱི་རེད་དུས་</a><a data-m="2078358" data-d="3847">འདོད་ཡོན་གྱི་འཆིང་ཐག་འདི་ཉིད་བོར། ཚེ་འདི་ལ་ཞེན་ཆགས་ཆེ་བ་དང༌། </a><a data-m="2082205" data-d="4586">ཐར་པ་ལ་ཕྱི་བཤོལ་བྱེད་པའི་བདུད་ཀྱི་ཞགས་པ་ནི། </a><a data-m="2086791" data-d="4414">གཞན་རྣམས་ཀྱི་བཀུར་སྟི་རིམ་གྲོ་ཆེན་པོ་འབྱུང་ན་དཀོར་དང་</a><a data-m="2091205" data-d="2081">ལོག་འཚོའི་གནས་སུ་འགྱུར་བ་ཡིན་པས་ན་བོར། </a><a data-m="2093286" data-d="4821">ཕ་མེས་ཕུང་སྲི་འདྲ་འདི་གང་རེད་ཟེར་ན། ཉོན་མོངས་མ་རིག་པ་འདི་རེད། </a><a data-m="2098107" data-d="2636">ཉོན་མོངས་མ་རིག་པའི་གཟུང་འཛིན་རྩད་ནས་ཆོད་བཞག་དང༌། </a><a data-m="2100743" data-d="3625">ཕུང་སྲི་རྩད་ནས་ཆོད་འགྲོ་རྒྱུ་རེད། དེ་ལྟར་བྱས་ན་འཁོར་བའི་གནས་ལས་ཐར། </a><a data-m="2104368" data-d="5258">(234) གདམས་པའི་གནད་དྲུག་ཆིངས་སུ་བསྟན་པ་ནི། །ཐུག་ཕྲད་ཀུན་གྲོལ་མ་ཤེས་སྣང་བའི་རྟོག་མི་ཆོམས། ། </a><a data-m="2109626" data-d="6731">ཅེར་མཐོང་ཅེར་གྲོལ་མ་ཤེས་གཉིས་འཛིན་རྩད་མི་ཆོད། །ཉམས་མྱོང་གཏིང་གསལ་མ་ཤེས་མི་རྟོག་ལྟེང་པོར་འཆོར། ། </a><a data-m="2116357" data-d="7278">གཉིས་སྣང་འཁྲུལ་པར་མ་གོ་ཞེན་ཆགས་འཁྲིས་མི་ཆོད། །ཚེ་ལ་ལོང་མེད་མ་ཤེས་དགེ་སྦྱོར་ཐང་ལྷོད་འཆོར། ། </a><a data-m="2123635" data-d="4180">རིག་པའི་རྩལ་ཁ་མ་འབྱོངས་འགྲོ་དྲུག་གཡང་མི་ཆོད། །དེ་དག་གནད་ལ་ལེགས་པར་བསླབ་པ་གཅེས། ། </a><a data-m="2127815" data-d="4226">ཞེས་པ་སྟེ། གདམས་ངག་གི་གནད་རྣམ་པ་དྲུག་ཡོད། </a><a data-m="2132041" data-d="2004">དེ་དྲུག་གི་ཆིངས་འདི་གང་རེད་ཟེར་ན། </a><a data-m="2134045" data-d="5679">ཉོན་མོངས་ཚུར་ལ་སྐྱེས་པ་དང་གཉེན་པོས་ཕར་འཇོམས་པའི་ཐུག་ཕྲད་ཀྱི་གཉེན་པོ་དགོས་རྒྱུ་རེད། </a><a data-m="2139724" data-d="4630">དེ་མ་ཤེས་ན་རྣམ་རྟོག་གི་དགྲ་བོ་ཆོམས་ཏེ་ཟིལ་གྱིས་གནོན་པ་མི་ཐུབ། </a><a data-m="2144354" data-d="3485">རྣམ་རྟོག་ཁོ་རང་གི་ངོ་བོ་ལ་ཅེར་གྱིས་བལྟས་ན་</a><a data-m="2147839" data-d="3247">རང་ཤུགས་ཀྱིས་གྲོལ་འགྲོ་བ་རང་ཤར་གྲོལ་བ་ཡིན་པས། </a><a data-m="2151086" data-d="2307">དེ་གྲོལ་བའི་གནད་འདི་མ་ཤེས་ནས་བཟུང་སྟེ་</a><a data-m="2153393" data-d="2791">གཟུང་འཛིན་གཉིས་སྣང་གི་འཁྲུལ་པ་འདི་རྩད་ནས་མི་ཆོད། </a><a data-m="2156184" data-d="3976">རིག་པའི་དོན་ཉམས་སུ་མྱོང་འོང་ན་ཆོས་ཉིད་འོད་གསལ་བའི་དགོངས་པ་</a><a data-m="2160160" data-d="1533">གཏིང་ནས་གསལ་བ་རེད་མ་གཏོགས། </a><a data-m="2161693" data-d="2193">གཏིང་ནས་ཞི་གནས་འཐིབས་པོ་ལྟ་བུ་མ་རེད་དུས། </a><a data-m="2163886" data-d="3448">དེ་མ་ཤེས་ན་ཞི་གནས་ཀྱི་ཉམས་མི་རྟོག་ལྟེང་པོ་ལ་འཆོར་ཏེ་</a><a data-m="2167334" data-d="1346">གོལ་ས་ལ་འགྲོ་བ་ཡིན། </a><a data-m="2168680" data-d="3432">གཟུང་འཛིན་གཉིས་སྣང་གི་འཛིན་པ་འདི་དག་ཐམས་ཅད་</a><a data-m="2172112" data-d="1670">འཁྲུལ་པ་ཡིན་པ་མ་བཞག་ནས། </a><a data-m="2173782" data-d="2087">སླར་ཡང་འཇིག་རྟེན་ཚེ་འདིའི་བྱ་བ་དང༌། </a><a data-m="2175869" data-d="3398">འཇིག་རྟེན་ཆོས་བརྒྱད་ཀྱི་ཞེན་ཆགས་ཀྱི་འཁྲིས་མི་ཆོད་དེ་འཆིང་བ་ཡིན། </a><a data-m="2179267" data-d="2616">མི་ཚེ་ལ་མི་རྟག་པའི་རྒྱུད་ཀྱིས་བསྐུལ་མ་བཏབ་སྟེ་</a><a data-m="2181883" data-d="1603">ལོང་མེད་དུ་མ་ཤེས་ནས་བཟུང་སྟེ། </a><a data-m="2183486" data-d="3239">དགེ་སྦྱོར་སྐབས་རེས་ཡོད་མཁན་འདྲ། </a><a data-m="2186725" data-d="1968">སྐབས་རེས་མེད་མཁན་འདྲ་དེ་འདྲ་འབྱུང་རྒྱུ་ཡིན། </a><a data-m="2188693" data-d="5560">རིག་པའི་རྩལ་ཁ་རྒྱས་མ་ཐུབ་ནས་བཟུང་སྟེ་འགྲོ་བ་དྲུག་ཏུ་སྐྱེ་བའི་གཡང་ས་མི་ཆོད་པ་ཡིན། </a><a data-m="2194253" data-d="2253">དེ་དག་གནད་ལ་ལེགས་པར་བསླབ་པ་གཅེས། </a><a data-m="2196506" data-d="4658">(235) མཐར་ཐུག་དྲུག་གིས་གནད་འགག་བསྡམ་པ་ནི། །སྡུག་པའི་མཐར་ཐུག་ཡིན་གྱིས་གཞན་གྱི་མགོ་དཔོན་བོར། ། </a><a data-m="2201164" data-d="4729">སྐྱིད་པའི་མཐར་ཐུག་ཡིན་གྱིས་བྱ་བ་ཐེངས་པར་གྱིས། །ཕུང་བའི་མཐར་ཐུག་ཡིན་གྱིས་མི་དགེའི་སྤྱོད་པ་སྤངས། ། </a><a data-m="2205893" data-d="4565">འཚེངས་པའི་མཐར་ཐུག་ཡིན་གྱིས་དགེ་ལ་སྤྱོད་པ་བསྒྲུབས། །བཟང་པོའི་མཐར་ཐུག་ཡིན་གྱིས་འཇིག་རྟེན་རྒྱབ་ཏུ་བོར། ། </a><a data-m="2210458" data-d="4449">ངན་པའི་མཐར་ཐུག་ཡིན་གྱིས་ཆོས་ལས་ལྡོག་པ་ཞོག །དེ་ལྟར་བྱས་ན་ཡང་རབ་དམ་པའི་རྩེ། ། </a><a data-m="2214907" data-d="2947">ཟེར་བ། མན་ངག་མཐར་ཐུག་གི་གནད་འགག་དྲུག་ཡོད། </a><a data-m="2217854" data-d="7311">གང་རེད་ཟེར་ན། རང་གི་སྡུག་བསྔལ་འབྱུང་བྱེད་ཐམས་ཅད་ཀྱི་</a><a data-m="2225165" data-d="1611">མཐར་ཐུག་འདྲ་ཞིག་གང་རེད་ཟེར་ན། </a><a data-m="2226776" data-d="3779">མི་གཞན་ལ་མགོ་སྐོར་འདྲ་བུ་བྱས་བཞག་ན་དེ་དང༌། </a><a data-m="2230555" data-d="4515">མི་མང་པོའི་དཔོན་པོ་བྱས་ན། གང་ལ་དབང་ཡོད་དེ་ལ་སྡིག་པ་ཡོད། །ཟེར་མཁན་འདི་རེད། </a><a data-m="2235070" data-d="2658">དེ་མི་དགོས་འདུག་དེ་ཚུར་བོར་ཤོག་ཟེར། </a><a data-m="2237728" data-d="3555">སྐྱིད་ཀྱི་མཐར་ཐུག་ཡིན་ན་ཚེ་འདིའི་བྱ་བ་ཐམས་ཅད་བློས་བཏང་ཚར་ན། </a><a data-m="2241283" data-d="3106">མི་སྒྲུབ་པ་དང་རེ་དོགས་མང་པོ་ཡོད་རྒྱུ་མ་རེད་དུས་</a><a data-m="2244389" data-d="2843">དེ་ཕྱིར་ན་ཚེ་འདིའི་བྱ་བ་བློས་གཏོང་བར་གྱིས། </a><a data-m="2247232" data-d="1904">ཕུང་བའི་མཐར་ཐུག་འདི་གང་རེད་ཟེར་ན། </a><a data-m="2249136" data-d="2990">མི་དགེ་སྡིག་པ་བྱེད་བསྡད་ན་རང་གིས་རང་ཕུང་དུས་</a><a data-m="2252126" data-d="2431">ཚེ་རབས་གཏན་ནས་ངན་སོང་ལས་མི་ཐར་བ་འགྱུར་རྒྱུ་རེད། </a><a data-m="2254557" data-d="2631">དེ་མི་དགེ་སྡིག་པ་སྤྱོད་པ་འདི་སྤོངས་ཤོག །</a><a data-m="2257188" data-d="3546">ལྟ་སྒོམ་སྤྱོད་གསུམ་གྱི་དགེ་སྦྱོར་ཡང་དག་པ་ཞིག་བྱས་ནས་</a><a data-m="2260734" data-d="2340">ཚེ་འདི་དང་གཏན་དུ་བདེ་ནས་བདེ་བ་ལ་འགྲོ། </a><a data-m="2263074" data-d="1957">སེམས་འཚེང་བྱེད་ཀྱི་མཐར་ཐུག་ཡིན། </a><a data-m="2265031" data-d="2901">ལུས་ངག་ཡིད་གསུམ་གྱི་དགེ་བ་སྤྱོད་པ་ལ་ལྟོས། </a><a data-m="2267932" data-d="2674">བཟང་པོའི་མཐར་ཐུག་ཡིན་པས་འཇིག་རྟེན་གྱི་བྱ་བ་ཐམས་ཅད་</a><a data-m="2270606" data-d="1948">རྒྱབ་ཏུ་བོར་ཏེ་ཆོས་ཁོ་ན་སྤྱོད་ན། </a><a data-m="2272554" data-d="3102">ཡོན་ཏན་བཟང་པོ་ཐམས་ཅད་རང་ཤུགས་ཀྱིས་འགྲོ་འོང་རྒྱུ་རེད། </a><a data-m="2275656" data-d="2525">དེ་ཕྱིར་ན་འཇིག་རྟེན་གྱི་བྱ་བ་རྒྱབ་ཏུ་བོར། </a><a data-m="2278181" data-d="3031">ངན་པའི་མཐར་ཐུག་ཡིན་ན་དམ་པའི་ཆོས་སྒྲུབ་མདོག་ཁ་བོ་བྱས། </a><a data-m="2281212" data-d="1727">དེ་ལས་ཕྱི་བཤོལ་བརྒྱག་འོང་ན། </a><a data-m="2282939" data-d="2979">སྡོམ་པ་ཉམས་ཤིང་དམ་ཚིག་རལ་བ་ཟེར་རྒྱུ་དེ་རེད་དུས་</a><a data-m="2285918" data-d="3421">ཆོས་ལས་ལྡོག་པ་དགོས། དེ་ལྟར་བྱས་ན་ཡང་རབ་དམ་པའི་རྩེ། </a><a data-m="2289339" data-d="5017">(236) སྤང་བ་དྲུག་གིས་རང་རྒྱུད་གདུལ་བ་ནི། །མི་གཙང་གཅིན་རྟུག་ཡིན་གྱིས་ཟས་ཀྱི་སྲེད་པ་ཆོད། ། </a><a data-m="2294356" data-d="4753">སྙན་གྲགས་བྲག་ཅ་ཡིན་གྱིས་འཇིག་རྟེན་གྲགས་པ་སྤང༌། །འཁྲུལ་སྣང་དགྲ་རུ་ལྡང་གིས་ཆགས་སྡང་འདུན་མ་སྤང༌། ། </a><a data-m="2299109" data-d="5250">དུག་ལྔའི་མཚོན་ཆ་འཛུགས་ཀྱིས་གཟུང་འཛིན་ང་བདག་སྤང༌། །ཆེ་བཙན་ལྷ་ཆོས་འཆོར་གྱིས་མི་ཆེན་ལད་མོ་སྤང༌། ། </a><a data-m="2304359" data-d="5311">སྡིག་འཕེལ་དགེ་སྦྱོར་ཆག་གིས་ནོར་རྫས་གསོག་བྲུན་སྤང༌། །དེ་ལྟར་བྱས་ན་སྒྲུབ་པ་འཕེལ་བར་མཆི། ། </a><a data-m="2309670" data-d="2760">ཞེས་པ་སྟེ། སྤང་དགོས་རྒྱུ་དྲུག་ཡོད། གང་རེད་ཟེར་ན། </a><a data-m="2312430" data-d="5002">ཁ་ཟས་མང་པོ་ཟོས་ན་མི་གཙང་བ་རྒྱ་ཆེ་རྫས་མ་གཏོགས་རྒྱུ་གང་ཡང་ཡོད་མ་རེད་དུས། </a><a data-m="2317432" data-d="1956">ཁ་ཟས་ལ་སྲེད་པ་འདི་སྤོངས་ཤོག །</a><a data-m="2319388" data-d="3766">སྙན་གྲགས་འདི་ཐམས་ཅད་བྲག་རིའི་དྲུང་ན་སྐྱེས་བུ་ངག་གི་བྲག་ཅ་ལྟ་བུ་ཡིན། </a><a data-m="2323154" data-d="3630">ཕན་པ་གང་ཡང་མེད་པས་འཇིག་རྟེན་གྱི་སྙན་གྲགས་འདི་སྤོངས་ཤོག །</a><a data-m="2326784" data-d="3195">འཁྲུལ་སྣང་འདི་ཐམས་ཅད་ལ་བདེན་པར་བཟུང་ན་དགྲ་རུ་ལྡང་སྟེ་</a><a data-m="2329979" data-d="3343">རང་གི་རྒྱུད་དུ་ཆགས་སྡང་འདི་གོང་ནས་གོང་དུ་འཕེལ་འགྲོ་བ་ཡིན་པས་ན། </a><a data-m="2333322" data-d="4909">གཉེན་ལ་ཆགས། དགྲ་ལ་སྡང་བའི་འདུན་མ་འདི་ཕར་སྤོངས་ཤོག །</a><a data-m="2338231" data-d="3937">དུག་ལྔའི་མཚོན་ཆ་འདི་རང་ལ་ཟུག་ན་ཐར་པའི་སྲོག་རྩ་གཅོད་འོང་རྒྱུ་རེད། </a><a data-m="2342168" data-d="3041">དེ་ཕྱིར་ན་གཟུང་འཛིན་གྱི་ང་བདག་འདི་རྩད་ནས་སྤོངས་ཤོག །</a><a data-m="2345209" data-d="6257">མི་ཆེན་པོ་ཡིན་པ་བཙན་པོ་བྱས་པ་ལས་ཀ་མང་པོ་བྱས་ན་</a><a data-m="2351466" data-d="5217">དམ་པའི་ལྷ་ཆོས་འཆོར་དུས་ཆོས་སྒྲུབ་ལོང་མེད་པས་མི་ཆེན་གྱི་ལད་མོ་འདི་ཉིད་སྤོངས། </a><a data-m="2356683" data-d="4005">སྡིག་པ་འཕེལ་དགེ་སྦྱོར་ཆག་བྱེད་ཀྱི་རྒྱུ་རྩ་བ་འདྲ་འདི་གང་ཡིན་ཟེར་ན། </a><a data-m="2360688" data-d="2986">ནོར་མང་པོ་ཞིག་ཨེ་གསོག་བསམ་རྒྱུའི་གསོག་བྲུན་བྱས་ན་</a><a data-m="2363674" data-d="2974">དེས་འཕེལ་གྱི་རེད་དུས། དེ་རྩད་ནས་སྤངས་ཏེ་དེ་ལྟར་བྱས་ན་</a><a data-m="2366648" data-d="2744">དམ་པའི་ཆོས་སྒྲུབ་པ་རྣམ་པར་དག་པ་ཞིག་འཕེལ་བ་ཡིན། </a><a data-m="2369392" data-d="4970">(237) ཆོས་ཉིད་དོན་དང་མཇལ་བའི་ཆོས་དྲུག་ནི། །ཅེར་མཐོང་ངོ་ཤེས་ཉམས་མྱོང་གཏིང་ནས་སད། ། </a><a data-m="2374362" data-d="4121">ཉམས་ཞེན་རང་ལོག་སྣང་བ་རྗེས་མེད་སངས། །འཇིག་རྟེན་རྟོག་བྲལ་ཡེ་ཤེས་ཟང་ཐལ་ཤར། ། </a><a data-m="2378483" data-d="2311">འདི་དྲུག་སུ་ལྡན་ཆོས་ཉིད་ཉམས་སུ་མྱོང༌། ། </a><a data-m="2380794" data-d="4208">ཞེས་པ་སྟེ། ཆོས་ཉིད་ཀྱི་དོན་དང་མཇལ་ན་མཇལ་བའི་དྲོད་རྟགས་དྲུག་ཡོད་དེ། </a><a data-m="2385002" data-d="4158">གང་རེད་ཟེར་ན། རིག་པ་ཅེར་མཐོང་གི་ངོ་བོ་རང་བཞིན་ངོ་ཤེས་ན་</a><a data-m="2389160" data-d="4626">ལྟ་བ་ངོ་འཕྲོད་པ་ཡིན། ངོ་ཤེས་འདི་ཉིད་ཉམས་མྱོང་གཏིང་ནས་སྐྱེ་འོང་ན་</a><a data-m="2393786" data-d="3342">དེ་ཐེ་ཚོམ་དང་ཡིད་གཉིས་ཀྱི་སྒྲོག་ལས་བྲལ་བ་ཡིན། </a><a data-m="2397128" data-d="5289">ཉམས་བཟང་ངན་ཅི་ཤར་ན་དེ་ལ་ཞེན་པ་མེད་པ་བྱས་ན་</a><a data-m="2402417" data-d="2961">བར་ཆད་ཀྱི་བདུད་འདི་རང་བཞིན་གྱིས་གྲོལ་འགྲོ། </a><a data-m="2405378" data-d="3804">དེ་ནས་འཇིག་རྟེན་གྱི་སྣང་བ་འདི་ཐམས་ཅད་བྱ་ལམ་རྗེས་མེད་ལྟ་བུ་</a><a data-m="2409182" data-d="2987">བཟང་ངན་འཛིན་པ་མེད་པ་སངས་སོང་ན་གུ་ཡངས་བློ་བདེ། </a><a data-m="2412169" data-d="3119">འཇིག་རྟེན་གྱི་ཆོས་བརྒྱད་སྒྲུབ་པའི་འཛིན་རྟོག་འདི་བྲལ་ན་</a><a data-m="2415288" data-d="3203">ཡེ་ཤེས་ཟང་ཐལ་གྱིས་རང་གི་རྒྱུད་ལ་རང་ཤུགས་ཤར་བ་ཡིན། </a><a data-m="2418491" data-d="3144">འདི་དྲུག་སུ་དང་ལྡན་ན་ཆོས་ཉིད་ཉམས་སུ་མྱོང༌། </a><a data-m="2421635" data-d="9004">(238) འདུ་ཤེས་དྲུག་གི་གདམས་པ་བསྟན་པ་ནི། །དུས་གསུམ་ཐུན་ཕྱེ་མི་རྟག་འདུ་ཤེས་སྒོམས། ། </a><a data-m="2430639" data-d="3675">གཉེན་དང་མཛའ་བཤེས་འགྲོན་པོའི་འདུ་ཤེས་སྒོམས། །གར་འདུག་གནས་ལ་འགྲོན་ཁང་འདུ་ཤེས་སྒོམས། ། </a><a data-m="2434314" data-d="3519">ཟས་ནོར་ལོངས་སྤྱོད་རྩེད་མོའི་འདུ་ཤེས་སྒོམས། །བྱ་བ་གང་བྱེད་རྨི་ལམ་འདུ་ཤེས་སྒོམས། ། </a><a data-m="2437833" data-d="3770">ཉེ་རིང་གར་འགྲོ་འཆི་བའི་འདུ་ཤེས་སྒོམས། །དེ་དག་ལྡན་ན་འཁོར་བའི་གནས་ལས་ཐར། ། </a><a data-m="2441603" data-d="6889">ཞེས་པ་སྟེ། ཆོས་པ་རྣམས་ཀྱི་རྒྱུད་ལ་བསྟེན་རྒྱུའི་འདུ་ཤེས་དྲུག་ཡོད། </a><a data-m="2448492" data-d="5462">གང་རེད་ཟེར་ན། དུས་གསུམ་དུ་ཐུན་དང་ཐུན་མཚམས་སུ་དབྱེ་བ་ཡོད་པ་བྱེད་པ་དང༌། </a><a data-m="2453954" data-d="2498">ཐུན་ཐུན་མཚམས་དབྱེ་ན་དགེ་སྦྱོར་འཕེལ་ཆེ་བ་དང༌། </a><a data-m="2456452" data-d="4282">དུས་རྟག་ཏུ་མི་རྟག་པའི་འདུ་ཤེས་འདི་ཡང་ནས་ཡང་དུ་བསྒོམ་ན་ཆོས་ལ་བརྟན་པ་འོང༌། </a><a data-m="2460734" data-d="3248">གཉེན་དང་མཛའ་བཤེས་ཐམས་ཅད་ད་ལྟ་ལྷན་ཅིག་ཏུ་ཡོད་ན་</a><a data-m="2463982" data-d="1994">ཡུན་རིང་པོ་འབྲལ་འགྲོ་རྒྱུ་རེད་དུས། </a><a data-m="2465976" data-d="3828">འགྲོན་པོ་ལྟ་བུའི་འདུ་ཤེས་བྱེད་པ་མ་གཏོགས་ཚེ་གཅིག་ལ་</a><a data-m="2469804" data-d="1727">མཉམ་འདུག་བྱེད་པའི་འདུ་ཤེས་སྤོངས། </a><a data-m="2471531" data-d="3175">གར་འདུག་གི་གནས་ཐམས་ཅད་འདི་ཉིད་འགྲོན་ཁང་ཡིན་ན་</a><a data-m="2474706" data-d="1975">འགྲོན་ཁང་འདི་ད་ལྟ་བེད་སྤྱད་ཤོག་མ་གཏོགས། </a><a data-m="2476681" data-d="4508">ཡུན་རིང་པོ་འདི་འཛིན་སྐྱོང་བྱེད་རྒྱུ་མ་རེད་དུས་དེ་ལྟ་བུ་འདུ་ཤེས་སྒོམས། </a><a data-m="2481189" data-d="3601">ཟས་དང་ནོར་དང་ལོངས་སྤྱོད་ཡོད་ནའང་བྱིས་པས་རྩེད་མོ་རྩེ་ན་</a><a data-m="2484790" data-d="1638">དེ་ལ་གཏད་སོ་ཡོད་རྒྱུ་མ་རེད་དུས། </a><a data-m="2486428" data-d="4486">དཔེ་དེ་ལྟ་བུ་ཟས་ནོར་ལ་བལྟས་ནས་མི་རྟག་སྒྱུ་མ་ལྟ་བུ་འདུ་ཤེས་སྒོམས། </a><a data-m="2490914" data-d="3201">བྱ་བ་གང་བྱས་ན་རྨི་ལམ་དང་སྒྱུ་མ་ལྟ་བུའི་འདུ་ཤེས་མ་གཏོགས་</a><a data-m="2494115" data-d="2602">གཅེས་འཛིན་བྱས་ནས་མ་འདུག །</a><a data-m="2496717" data-d="3475">ཉེ་བ་དང་རིང་བ་གར་འགྲོ་ན་ཐག་རིང་ས་ཞིག་ལ་སོང་ན། ཉེ་ས་ཞིག་ལ་སོང་ན་འཆི་བའི་རྒྱུ་ལས་མ་འདས་པས་ན། དེ་ལྟ་བུའི་འདུ་ཤེས་སྒོམས་ཤིག་དང་འདུ་ཤེས་དྲུག་པོ་དེ་དག་དང་ལྡན་ན་འཁོར་བ་སྡུག་བསྔལ་བའི་གནས་ལས་མྱུར་དུ་ཐར་བར་འགྱུར་རོ། ། </a><a data-m="2500192" data-d="4054">(239) གཅེས་པ་དྲུག་གི་གདམས་ངག་བསྟན་པ་ནི། །སེམས་ཉིད་དོན་མཐོང་རྟོགས་པའི་རང་ཉམས་གཅེས། ། </a><a data-m="2504246" data-d="13642">གདམས་ངག་མཚང་ཤེས་གོ་བའི་ཤེས་རབ་གཅེས། །དཀའ་བའི་གནད་ཁྲོལ་གྲུབ་མཐའི་དོན་མཐོང་གཅེས། ། </a><a data-m="2517888" data-d="5466">གོ་ཆ་ཐུབ་པའི་ཚུལ་ཁྲིམས་རྣམ་དག་གཅེས། །འཁྲུལ་བ་ཆོད་པའི་ཤེས་རབ་དྲི་མེད་གཅེས། ། </a><a data-m="2523354" data-d="3062">ཆེད་འཛིན་གྲོལ་བའི་སྤྱོད་པ་གཏད་མེད་གཅེས། ། </a><a data-m="2526416" data-d="3761">གསུངས། ད་གཅེས་པ་གདམས་ངག་དྲུག་གིས་བསྟན་པ་འདི། </a><a data-m="2530177" data-d="9893">སེམས་ཉིད་ཀྱི་དོན་མཐོང་ནའང་སེམས་མཐོང་བ་ལ་མ་རྩ་སེམས་ངོ་འཕྲོད་པ་དང༌། </a><a data-m="2540070" data-d="5838">རིག་པ་ངོ་འཕྲོད་པ། ངོ་འཕྲོད་པ་ལའང་གོ་མྱོང་རྟོགས་གསུམ་རིགས་མང་པོ་ཡོད་རེད་དུས། </a><a data-m="2545908" data-d="4333">ད་དེ་ནང་ནས་རྟོགས་པས་ངོ་འཕྲོད་པ་འདི་གལ་ཆེ་གསུངས་ཡིན་ས་རེད༌། </a><a data-m="2550241" data-d="4447">གདམས་ངག་མཚང་ཤེས་གོ་བའི་ཤེས་རབ་གཅེས། །གསུངས་དུས་</a><a data-m="2554688" data-d="2400">གདམས་ངག་གི་ནང་ནས་ཀྱང་རང་གི་མཚང་ལ་གང་འདི་</a><a data-m="2557088" data-d="2135">འཕོག་ཆེ་བའི་གདམས་ངག་འདི་ཉམས་སུ་ལེན་ན་</a><a data-m="2559223" data-d="4216">རང་གི་མཚང་ངམ་སྐྱོན་འདི་ཕར་མེད་པ་བྱས་དེ་འདྲ་བ་མ་གཏོགས། </a><a data-m="2563439" data-d="1584">དཔེ་བཤད་ཤ་སྟག་བཤད་བསྡད་ན་</a><a data-m="2565023" data-d="2269">ཕན་པ་མེད་དུས་དེ་གཅེས་གསུངས་ཡིན་ས་རེད། </a><a data-m="2567292" data-d="3071">ལྟ་སྒོམ་སྤྱོད་གསུམ་གྱི་ལྟ་བའི་གནད་ཐམས་ཅད་</a><a data-m="2570363" data-d="2571">ཁྲོལ་བར་བྱེད་པ་དེ་ལ་གྲུབ་མཐའ་གོང་མ་འོག་མ་</a><a data-m="2572934" data-d="3095">ཐམས་ཅད་ཀྱི་ལྟ་བ་འདི་ཡང་དག་པ་ཤེས་ན། </a><a data-m="2576029" data-d="1977">དཔེར་ན་ཉན་ཐོས་ལྟ་བུའི་ལྟ་བ་ཡིན་ན་</a><a data-m="2578006" data-d="2298">རང་དོན་ཡིད་བྱེད་ཀྱི་ཞེན་པ་ཞིག་ཡོད་རེད། </a><a data-m="2580304" data-d="5645">འཇིག་རྟེན་གྱི་ལྟ་བ་ཡིན་ན་ཆོས་བརྒྱད་ཀྱི་ཞེན་པ་ཞིག་ཡོད་རེད། </a><a data-m="2585949" data-d="1658">བྱང་ཆུབ་སེམས་དཔའི་ལྟ་བ་ཡིན་ན་</a><a data-m="2587607" data-d="4043">བདག་གཅེས་འཛིན་གྱི་དགྲ་བོ་དེ་ཤན་མ་ཞུགས་པ་དང༌། </a><a data-m="2591650" data-d="4275">དེ་ནས་དབུ་མ་ཡིན་ནའང་རང་རྒྱུད་ཐལ་འགྱུར་མང་པོ་ཞིག་བཤད་བསྡད་དུས། </a><a data-m="2595925" data-d="2995">དེ་ལ་སྐྱོན་འདི་གང་འདྲའི་རེད། ཡོན་ཏན་འདི་གང་འདྲའི་རེད། </a><a data-m="2598920" data-d="2481">དེ་ནས་མ་ཧཱ། ཨ་ནུ། ཨ་ཏིའི་ནང་ལ་དེ་བཤད་འོང་དུས་</a><a data-m="2601401" data-d="1902">ལྟ་བའི་སྐྱོན་ཐམས་ཅད་འདི་ཕར་བསལ། </a><a data-m="2603303" data-d="1799">ཡོན་ཏན་ཐམས་ཅད་དང་ལེན་བྱས་ན། </a><a data-m="2605102" data-d="4669">སྔ་མ་དཔེར་ན་མི་ཕམ་རིན་པོ་ཆེ་དང་ཀུན་མཁྱེན་ཀློང་ཆེན་རབ་འབྱམས་ཀྱིས་</a><a data-m="2609771" data-d="1852">ལྟ་བ་གྲུབ་མཐའ་ལ་དགག་པ་ཡོད་རྒྱུ་དེ། </a><a data-m="2611623" data-d="5872">གྲུབ་མཐའ་སོ་སོའི་ལྟ་བ་ལ་སངས་རྒྱས་ཀྱི་དགོངས་པ་དང་མི་མཐུན་པའི་སྐྱོན་འདི་ཕར་བསལ། </a><a data-m="2617495" data-d="2605">ཡོན་ཏན་ཡོད་པ་འདི་ཡ་བསྔགས་བརྗོད་བྱེད་འོང་དུས། </a><a data-m="2620100" data-d="4284">དཔེར་ན་གསེར་འདི་ག་ཚོད་བརྡུང་ཐུབ་ན་ཡག་ཏུ་འགྲོ་བ་ལྟར་དུ་དེ་འདྲ་ཡིན། </a><a data-m="2624384" data-d="4630">དེང་སང་གི་རྩོད་པ་འདི་ནི་རང་གི་ཆོས་ལུགས་ལེགས་པ་ཡིན། </a><a data-m="2629014" data-d="2889">གཞན་གྱི་ཆོས་ལུགས་ལ་སྡང་བ་བྱས་ནས་སྡེར་མོས་འཁྲུག་འཛིང་བྱས་པ་ལྟར་</a><a data-m="2631903" data-d="1775">དེས་གཅེས་གནད་ཁྲོལ་གྱི་མ་རེད། </a><a data-m="2633678" data-d="2546">གོ་ཆ་ཐུབ་པའི་ཚུལ་ཁྲིམས་རྣམ་དག་གཅེས། །གསུངས་དུས། </a><a data-m="2636224" data-d="3317">ཚུལ་ཁྲིམས་རྣམ་པར་དག་པ་དེའང་ངོ་ལྐོག་མེད་པ་ཞིག་དགོས་ཀྱི་རེད་མ་གཏོགས། </a><a data-m="2639541" data-d="3562">མིས་མཐོང་ས་རེད། དགེ་འདུན་གྱི་སྒྲིག་ལམ་ཡོད་ས་ཡག་པོ་འདྲ་བྱས། </a><a data-m="2643103" data-d="1948">ལྐོག་ནས་ཉོན་མོངས་པ་རང་དགར་བྱེད་བསྡད་ན་</a><a data-m="2645051" data-d="1466">ཚུལ་ཁྲིམས་རྣམ་དག་མེད་གསུངས། </a><a data-m="2646517" data-d="3308">དེ་ནས་འཁྲུལ་པའི་ཞེན་པ་དེ་དག་ཆོད་པ་འདི་ལ་</a><a data-m="2649825" data-d="3671">ཐོས་བསམ་སྒོམ་གསུམ་གྱི་ཤེས་རབ་དྲི་མ་མེད་པ་ཞིག་རྒྱུད་ལ་ཡོད་ན། </a><a data-m="2653496" data-d="2201">དེ་ནས་འཁྲུལ་པ་རྩད་ནས་ཆོད་ཐུབ་རྒྱུ་མ་གཏོགས། </a><a data-m="2655697" data-d="1956">དེ་མེད་ན་ངས་ལྟ་བ་རྟོགས་བསྡད་ཡོད། </a><a data-m="2657653" data-d="1091">ཉམས་ལེན་བྱས་བཞག་ཡོད། </a><a data-m="2658744" data-d="2765">གསང་སྔགས་ཡིན་བསམ་ཞེན་པ་ཆེན་པོ་བྱས་ནའང་</a><a data-m="2661509" data-d="1471">ཕན་མི་ཐོགས་ལེ་ཡིན་ས་རེད། </a><a data-m="2662980" data-d="2412">ཆེད་འཛིན་གྲོལ་བའི་སྤྱོད་པ་གཏད་མེད་གཅེས། །ཟེར་ནས་</a><a data-m="2665392" data-d="2291">སྤྱོད་པ་གཏད་མེད་རང་གྲོལ་ཟེར་མཁན་འདི། </a><a data-m="2667683" data-d="3164">རང་གི་རྒྱུད་ཚོད་ལ་དཔག་སྟེ་ལྟ་སྒོམ་སྤྱོད་པ་ལ་</a><a data-m="2670847" data-d="2830">བོགས་ག་ཚོད་ཐོན་པའི་སྤྱོད་པ་འདི་དང་ལེན་བྱས་ན་</a><a data-m="2673677" data-d="4434">ཡག་པོ་ཡིན་ས་རེད་མ་གཏོགས། དེ་མིན་མི་ཕན་ལེ་ཡིན་ས་རེད༌། </a></p>
</section></article>
</div>


<p id="mengag-dzo-9" style="font-size: 26pt; color: brown;">སྒྲ་དགུ་པ།</p>         
<audio id="hyperplayer12" style="position:relative; width:97%" src="https://d3ctxlq1ktw2nl.cloudfront.net/staging/2024-11-16/03c6d45a-963c-2613-edc8-c55f6445c756.mp3" type="audio/mp3" controlsList="nodownload" controls></audio>

          <div id="hypertranscript12" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="2475" data-d="4080">(240) ལམ་དུ་སློང་བ་སྤྱི་ཡི་ཆོས་དྲུག་ནི། །མར་གྱི་ཟག་ཆུ་བསྡམས་པའི་རྒྱུ་འབྲས་ཕྲ་མོ་སྤྱོད། ། ཡར་གྱི་ཕུ་ཐག་བསྲིངས་པ་མཐོན་པོའི་རྩེ་མོ་སྙེགས། །བར་གྱི་འཕྲེད་ཁ་བཅད་པ་ཆོས་སྤྱོད་སྲང་དུ་གཞུག ། སྦྱོར་བ་ཐེག་དམན་ལས་ལྡོག་བྱང་ཆུབ་སེམས་བསྐྱེད་བྱ། །དངོས་གཞི་བདེན་ཞེན་དགག་པ་རང་བཞིན་མེད་ཤེས་དང༌། ། </a><a data-m="6555" data-d="2855">རྗེས་ལ་ལམ་དུ་བསྒྱུར་བ་འཁོར་གསུམ་དག་པར་བསྔོ། ། </a><a data-m="9410" data-d="2988">དེ་དྲུག་ལྡན་ན་དགེ་སྦྱོར་ལམ་དུ་འགྲོ། །གསུངས་ནས་བཟུང་སྟེ། </a><a data-m="12398" data-d="3908">དེ་ནས་ཆོས་དེ་ལམ་དུ་འགྲོ་བར་བྱེད་པ་དེ་ལའང༌། </a><a data-m="16306" data-d="2337">དཔེར་ན་ཐག་རིང་པོ་ཞིག་ལ་ཅ་ལག་ཞིག་འཁུར་དགོས་ན་</a><a data-m="18643" data-d="4899">ཅ་ལག་འདི་འཕྲོ་བརླག་མི་འགྲོ་བའི་ཆེད་ཡག་པོ་ཞིག་མགོ་ཐོན་དགོས་དུས་དེ་ཆོས་དྲུག་ཡོད། </a><a data-m="23542" data-d="1882">གང་རེད་ཟེར་ནས་བཟུང་སྟེ། </a><a data-m="25424" data-d="3327">མར་གྱི་ཟག་ཆུ་ཟེར་དུས་ཉེས་པའི་ལྟུང་བ་འདི་དཔེར་ན་</a><a data-m="28751" data-d="2211">སྣོད་རྐུབ་ཕུག་ཚར་རྒྱུ་ཡིན་ན་ཆུ་ཟག་སོང་ནས་</a><a data-m="30962" data-d="2987">ནང་གི་ཆུ་དེ་རིམ་པ་བཞིན་དུ་ཁ་བྲི་འགྲོ་རྒྱུ་རེད་དུས། </a><a data-m="33949" data-d="4564">དཔེ་དེ་བཞིན་དུ་ལྟ་བ་ཡིན་མདོག་ཁ་པོ་རྒྱུ་འབྲས་ཁྱད་གསོད་བྱས་བཞག་ན་</a><a data-m="38513" data-d="6052">ནག་པོ་ཁ་འབྱམས་བདུད་ཀྱི་ལྟ་བ་རེད་འགྲོ་ཟེར་གསུངས་ཡོད་རེད་</a><a data-m="44565" data-d="4242">དེ་ཕྱིར་ན་རྒྱུ་འབྲས་ཕྲ་མོ་ནས་བཟུང་ཞིབ་ཆ་བྱས་ནས་བལྟས་ཏེ་</a><a data-m="48807" data-d="3467">དགེ་བ་ཕྲ་མོ་ཞིག་ཡིན་ན་གསག །སྡིག་པ་ཕྲ་མོ་ཞིག་ཡིན་ན་སྤོངས། </a><a data-m="52274" data-d="3924">སེམས་ཀྱི་རྣམ་རྟོག་ངན་པ་ཞིག་ཡོད་ན་བཤགས་པས་ཟིན་དགོས་གསུངས་ཡིན་ས་རེད། </a><a data-m="56198" data-d="3918">ཡར་གྱི་ཕུ་ཐག་བསྲིངས་པ་མཐོན་པོའི་རྩེ་མོ་སྙེགས། །གསུངས་དུས། </a><a data-m="60116" data-d="2514">ལྟ་བ་འདི་ག་ཚོད་ཡིན་ན་མཐོ་དགོས་གསུངས་རེད། </a><a data-m="62630" data-d="2946">སྤྱོད་པ་འདི་ག་ཚོད་ཡིན་ན་དམའ་དགོས་རེད་གསུངས་ཡོང་དུས་</a><a data-m="65576" data-d="3349">ལྟ་བ་མཐོན་པོ་ལ་གཤེགས་ཏེ་རྫོགས་པ་ཆེན་པོ་ཁ་གནམ་དུ་བལྟས་ནས་</a><a data-m="68925" data-d="2346">ཁྲེགས་ཆོད་ཐོད་རྒལ་སྤར་འཛིན་བྱས་</a><a data-m="71271" data-d="2913">གནམ་དུ་ཡ་བསྙབ་དགོས་གསུངས་ཡིན་ས་རེད། </a><a data-m="74184" data-d="2803">བར་གྱི་འཕྲེད་ཁ་བཅད་པ་ཆོས་སྤྱོད་སྲང་དུ་གཞུག །</a><a data-m="76987" data-d="3685">གསུངས་དེ་བར་ནང་དེ་ན་ལ་ཆོས་སྤྱོད་བཅུའི་བྱ་བ་འདི་</a><a data-m="80672" data-d="2933">གང་ཐུབ་ཐུབ་ཅིག་བསགས་ནས་བཟུང་སྟེ་ཕྱུག་པོ་ཟེར་མཁན་འདི་</a><a data-m="83605" data-d="3133">རྒྱུ་ཁབ་སྐུད་པ་ནས་བཟུང་སྟེ་ཡ་བསག་དགོས་རེད་དུས། </a><a data-m="86738" data-d="6672">དཔེ་དེ་ལྟ་བུའི་སྒོ་ནས་ཉིན་མཚན་དལ་མེད་དུ་ཆོས་སྤྱོད་བྱ་སྲང་དུ་གཞུག་སྟེ་</a><a data-m="93410" data-d="3604">དོན་དུ་ལུས་ངག་ཡིད་གསུམ་གྱི་དགེ་བ་གང་ཐུབ་པ་ཞིག་</a><a data-m="97014" data-d="2593">སྐབས་རེས་ལུས་ཀྱིས་དགེ་བ་བྱེད། སྐབས་རེས་ཡིད་ཀྱིས་དགེ་བ་བྱེད། </a><a data-m="99607" data-d="2687">སྐབས་རེས་ངག་གིས་དགེ་བ་བྱེད་དགོས་ཡིན། </a><a data-m="102294" data-d="3577">དེ་ནས་ཆོས་ལ་སྦྱོར་བ་དེ་ལུས་ངག་གིས་བརྩོན་པར་བྱེད་པ་དེའང་</a><a data-m="105871" data-d="3548">ཐེག་དམན་ཉན་རང་ལམ་ལས་ལྡོག་སྟེ་རང་དོན་ཡིད་བྱེད་འདི་སྤོངས། </a><a data-m="109419" data-d="3635">བྱང་ཆུབ་སེམས་དཔའི་སྡོམ་པ་འདི་རྒྱུད་ལ་གཟུང་གཞན་ཕན་བསམ་པ་</a><a data-m="113054" data-d="2592">རྒྱ་ཆེན་པོ་ཞིག་བྱེད་དགོས་པ་ཡིན། </a><a data-m="115646" data-d="3072">དེ་ནས་ཉམས་ལེན་གྱི་དངོས་གཞི་འདི་གང་རེད་ཟེར་ན། </a><a data-m="118718" data-d="2645">བདེན་ཞེན་གསུངས་དུས། </a><a data-m="121363" data-d="4286">ང་ཚོ་ཐམས་ཅད་ཀྱིས་གནས་དོན་ལུས་གསུམ་པོ་བདེན་པ་གྲུབ་པ་</a><a data-m="125649" data-d="3134">ག་ཚོད་མེད་ནས་བཤད་བསྡད་ནའང་བདེན་པ་ཡོད་སྣང་ཤར། </a><a data-m="128783" data-d="2982">མི་རྟག་པ་ག་ཚོད་བཤད་བསྡད་ནའང་ཤི་ནད་ཕོག་ནའང་</a><a data-m="131765" data-d="3012">རྟག་པ་འཛིན་ཞིང་དེ་བདེན་ཞེན་འདི་ཕར་དགག །</a><a data-m="134777" data-d="2536">འདིར་སྣང་གི་བྱ་བ་ཐམས་ཅད་རང་བཞིན་མེད་པ་</a><a data-m="137313" data-d="2687">རྨི་ལམ་དང་སྒྱུ་མ་ལྟ་བུ་ཤེས་དགོས། </a><a data-m="140000" data-d="3043">རྗེས་ལ་ལམ་དུ་བསྒྱུར་བ་འཁོར་གསུམ་དག་པ་བྱེད་ཟེར། </a><a data-m="143043" data-d="3819">དེ་ནས་སྔོན་འགྲོ་དངོས་གཞི་རྗེས་ཀྱི་ནང་ནས་སྦྱོར་བ་དངོས་གཞི་རྗེས་རེད། </a><a data-m="146862" data-d="3087">དེ་སྤྱད་ན་རང་གི་ལུས་ངག་ཡིད་གསུམ་འདི་</a><a data-m="149949" data-d="4519">དམ་པའི་ཆོས་ཤིག་ལ་ཡར་བསྒྱུར་ཐུབ་ན་རང་ཤུགས་ཀྱིས་ཕན་ཡོན་ཡོད། </a><a data-m="154468" data-d="2394">བསྒྱུར་བ་དེ་ལའང་འཁོར་གསུམ་རྣམ་པར་དག་པས་</a><a data-m="156862" data-d="3956">བདེན་ཞེན་མེད་པ་ཞིག་དགོས་མ་གཏོགས་བདེན་ཞེན་ཡོད་ན་མི་ཕན། </a><a data-m="160818" data-d="6581">དེ་དྲུག་དང་ལྡན་ན་དགེ་སྦྱོར་ལམ་དུ་འགྲོ་སྟེ་ལམ་ཁ་བདེ་པོ་ཞིག་ལ་</a><a data-m="167399" data-d="3407">ཕར་རྟ་ཞིག་བརྒྱུག་སོང་ན་དེ་ནས་མགྱོགས་པོ་སླེབ་འགྲོ་རྒྱུ་རེད། </a><a data-m="170806" data-d="1687">དཔེ་དེ་ལྟ་བུ་ཡིན་གསུངས། </a><a data-m="172493" data-d="6219">(241) ཁྲོལ་ཆགས་ཡངས་པ་ཆེན་པོའི་ཆོས་དྲུག་ནི། །བློ་རྒྱ་ཆུང་བས་མི་འོང་སྡེ་སྣོད་ཁྲོལ་ཤེས་དགོས། ། </a><a data-m="178712" data-d="5319">ཤེས་ནས་འབྱམས་པས་མི་འོང་གདམས་ངག་ཁྲོལ་ཤེས་དགོས། །ཟབ་མོས་སྐྲག་པས་མི་འོང་རྒྱུད་སྡེའི་ཁྲོལ་ཤེས་དགོས། ། </a><a data-m="184031" data-d="5337">ཚིག་ཕྱིར་འབྲེངས་པས་མི་འོང་སྒྲུབ་པའི་ཁྲོལ་ཤེས་དགོས། །ཕྱོགས་ཆའི་གྲུབ་མཐས་མི་འོང་གང་ལ་ཁྲོལ་ཤེས་དགོས། ། </a><a data-m="189368" data-d="4669">ཐེ་ཚོམ་སོམ་ཉིས་མི་འོང་ངེས་ཤེས་ཁྲོལ་ཤེས་དགོས། །དེ་ལྟར་སུས་ཤེས་ཆོས་ཀུན་གཅིག་ཏུ་འདུས། ། </a><a data-m="194037" data-d="5819">གསུངས། ཁྲོལ་ཆགས་ཟེར་དུས་ནང་ནས་ཚུར་ཁོག་ཡངས་པ་བྱེད་དེ་</a><a data-m="199856" data-d="4056">གནད་ཐམས་ཅད་ཤེས་དགོས་ཡིན་གསུངས་རེད། ཤེས་ནས་ག་རེ་ཟེར་ན། </a><a data-m="203912" data-d="4537">བློ་རྒྱ་ཆུང་ཆུང་གིས་སེམས་པ་ཆུང་ཆུང་བྱས་ཏེ་རང་དོན་ཡིད་བྱེད་མ་ཡིན་པ་</a><a data-m="208449" data-d="3932">སྡེ་སྣོད་གསུམ་གྱི་ལྟ་སྒོམ་སྤྱོད་གསུམ་དོན་ཐམས་ཅད་ཁོག་པའི་ནང་དུ་ཆུད་དེ་</a><a data-m="212381" data-d="2612">བརྗེད་པ་མེད་པ་ཞིག་དགོས་གསུངས་ཡིན་ས་རེད། </a><a data-m="214993" data-d="4181">ཐོས་པ་རྒྱ་ཆེན་པོས་བཅུ་ཕྲག་རིག་པའི་གནས་ཐམས་ཅད་ཤེས་ནའང་མི་འོང༌། </a><a data-m="219174" data-d="3475">ཟབ་དོན་ཉམས་སུ་ལེན་པའི་གདམས་ངག་འདི་ཡོད་དགོས་དུས། </a><a data-m="222649" data-d="1863">གདམས་ངག་འདི་ཡོད་ན་དེས་སངས་རྒྱས་བསྒྲུབ། </a><a data-m="224512" data-d="4456">དཔེར་ན་ཇོ་བོ་རྗེས་ལོ་ཆེན་རིན་ཆེན་བཟང་པོ་བཀའ་མོལ་གནང་བ་ལྟ་བུ་ཡིན་ས་རེད། </a><a data-m="228968" data-d="5081">དེ་ནས་ཟབ་མོ་སྟོང་པ་ཉིད་ཀྱི་དོན་ལ་ངེས་དོན་མཐར་ཐུག་</a><a data-m="234049" data-d="2807">རྫོགས་པ་ཆེན་པོ་ངོ་མཚར་བའི་ཚིག་ཆེན་བརྒྱད། </a><a data-m="236856" data-d="1887">རྡོ་རྗེ་གད་མོ་བཅུ་གཉིས་བཞད་ཀྱི་རེད། </a><a data-m="238743" data-d="4663">དེ་གོ་འོང་ན་དེ་འདྲ་གད་མོ་བགད་པ་འདྲ་རེད་ཟེར་སྐྲག་མི་དགོས། </a><a data-m="243406" data-d="2575">གསང་སྔགས་ཀྱི་རྒྱུད་སྡེའི་དོན་དེ་ཤེས་དགོས། </a><a data-m="245981" data-d="2762">ཚིག་ཕྱིར་འབྲེངས་པས་མི་འོང་སྒྲུབ་པའི་ཁྲོལ་ཤེས་དགོས། །ཟེར་</a><a data-m="248743" data-d="3488">ཚིག་ཁོ་ན་ཚིག་མཐའ་འདེད་བསྡད་ན་གཏན་ནས་རྫོགས་རྒྱུ་མེད། </a><a data-m="252231" data-d="3037">ནང་གི་དོན་མཐའ་འདི་དེད་ནས་བཟུང་སྟེ་ལྟ་སྒོམ་སྤྱོད་གསུམ་</a><a data-m="255268" data-d="4369">ཁོག་ཁྲོལ་འོང་ན་ཕྱི་ནས་ཚིག་མཐའ་འདེད་མི་དགོས་རང་ཤུགས་ཀྱིས་ཤེས་འོང་གསུངས། </a><a data-m="259637" data-d="2081">དེ་ནས་རང་ཕྱོགས་ཀྱི་གྲུབ་མཐའ་བཟང་པོ་བྱས། </a><a data-m="261718" data-d="2576">གཞན་ཕྱོགས་གྲུབ་མཐའ་ངན་པ་དབྱུང་སྟེ་འོང་གི་མ་རེད། </a><a data-m="264294" data-d="2630">གཞུང་ལུགས་ཐམས་ཅད་གདམས་ངག་ཤར། </a><a data-m="266924" data-d="3169">བསྟན་པ་ཐམས་ཅད་འགལ་མེད་དུ་རྟོགས་པ་ཞིག་དགོས་གསུངས་རེད། </a><a data-m="270093" data-d="2375">ཉམས་ལེན་ལྟ་སྒོམ་སྤྱོད་གསུམ་ཅི་བྱས་ན་</a><a data-m="272468" data-d="2925">དེ་ཐེ་ཚོམ་ཟ་ཟ་ཁ་སྡོད་བསྡད་པ་མི་བྱེད། </a><a data-m="275393" data-d="2669">གནས་ལུགས་རྡོ་རྗེ་ཚིག་རྐང་ལས་གསུངས་པ་ལྟར། </a><a data-m="278062" data-d="2000">མཁས་བཙུན་བརྒྱ་དང་གྲུབ་ཐོབ་སྟོང༔ ལོ་པཎ་ཁྲི་དང་མན་ངག་འབུམ༔ </a><a data-m="280062" data-d="4700">བསྟན་བཅོས་བྱེ་བ་ས་ཡ་དང༔ མཇལ་ཀྱང་ཐེ་ཚོམ་བཅད་མ་དགོས༔ དེ་འདྲ་ཅན་ཞིག་དགོས། </a><a data-m="284768" data-d="4175">ཀུན་མཁྱེན་འཇིགས་མེད་གླིང་པ་ཁོང་རྫོགས་པ་ཆེན་པོ་དོན་ཐུགས་སུ་ཆུད་ནས་</a><a data-m="288949" data-d="2263">དོན་ལ་གྲུབ་ཆེན་ས་ར་ཧ་པ་དང་མཇལ་འོང་ན་</a><a data-m="291212" data-d="2437">ངས་གདམས་ངག་འདི་ལ་ཕུ་ཐག་གཅད་རྒྱུ་མེད་ཅེས་ཁོང་</a><a data-m="293662" data-d="2631">ཡིད་ཆེས་འཁྲུངས་པ་གསུངས་པ་དེ་ལྟ་བུ་ཡིན་ས་རེད། </a><a data-m="296293" data-d="2231">དེ་ལྟར་སུས་ཤེས་ཆོས་ཀུན་གཅིག་ཏུ་འདུས། </a><a data-m="298537" data-d="3837">(242) ཡང་དག་དོན་ལ་སྦྱར་བའི་ཆོས་དྲུག་ནི། །ཅི་བསླབ་གཞན་གྱི་དོན་དུ་སྦྱར་བ་དང༌། ། </a><a data-m="302381" data-d="3887">སྙིང་རྗེས་སྡུག་བསྔལ་རང་ཉམས་སྦྱར་བ་དང༌། །ལོངས་སྤྱོད་ཅི་བྱུང་ཚོགས་སུ་གཏང་བ་དང༌། ། </a><a data-m="306274" data-d="5638">སྡོམ་གསུམ་དམ་ཚིག་གཙང་མ་བསྲུང་བ་དང༌། །སྤྱོད་ལམ་ཆོས་ཉིད་དག་དང་མ་བྲལ་དང༌། ། </a><a data-m="311918" data-d="5225">མོས་གུས་གདུང་བས་གསོལ་བ་གདབ་པ་རྣམས། །དམ་པའི་རྣམ་ཐར་ཡིན་ནོ་རྗེས་སུ་བསྒྲུབ། ། </a><a data-m="317143" data-d="2969">གསུངས་དུས། དམ་པའི་ཆོས་ཡང་དག་པ་ཞིག་ལ་</a><a data-m="320118" data-d="3688">དོན་ལ་སྦྱོར་བྱེད་ཀྱི་སྤྱོད་ལམ་རྣམ་པ་དྲུག་ཡོད། ཅི་རེད་ཟེར་ནས་བཟུང༌། </a><a data-m="323806" data-d="2218">ལུས་ངག་ཡིད་གསུམ་གྱིས་བྱ་བ་ཅི་བྱེད་ནའང་</a><a data-m="326031" data-d="4031">གཞན་སེམས་ཅན་གྱི་དོན་ལ་བྱེད་སོང་ན་བྱང་ཆུབ་སེམས་དཔའི་ལམ་རེད་འགྲོ་དུས་</a><a data-m="330062" data-d="2237">ཤིན་ཏུ་ཕན་པ་ཡིན་གསུངས་རེད། </a><a data-m="332299" data-d="2582">སྙིང་རྗེ་ཆེན་པོའི་སྒོ་ནས་རང་གི་སྡུག་བསྔལ་</a><a data-m="334881" data-d="2550">དེ་ལྟར་སེམས་ཅན་ཐམས་ཅད་ལ་ཡོད་དུས། </a><a data-m="337431" data-d="3075">སེམས་ཅན་ལ་སྡུག་བསྔལ་འབྱུང་ན་རང་ལ་སྡུག་བསྔལ་འབྱུང་བ་ལྟ་བུ་ཞིག་</a><a data-m="340506" data-d="2406">སེམས་ཁྲལ་སྒོ་ནས་སྙིང་རྗེ་ཡོད་དགོས། </a><a data-m="342918" data-d="2238">དེ་ནས་ནོར་དང་ལོངས་སྤྱོད་ག་ཚོད་ཅིག་ཡོད་ན་</a><a data-m="345162" data-d="3356">དེ་ཕུགས་ནོར་གསོག་འཇོག་ཏུ་མི་བྱེད་སྦྱིན་པ་གཏོང༌། </a><a data-m="348524" data-d="2688">དེ་ནས་མཆོད་པ་བྱེད། གཙུག་ལག་བཞེངས། </a><a data-m="351218" data-d="2669">དགེ་འདུན་བསྙེན་བཀུར་ལ་སོགས་པ་ཚོགས་སུ་གསོག་དགོས། </a><a data-m="353887" data-d="3494">སོ་བྱང་སྔགས་གསུམ་གྱི་སྡོམ་པ་དམ་ཚིག་འདི་ཡོད་ནས་བཟུང་དེ་</a><a data-m="357381" data-d="4681">གཙང་མ་ཞིག་ཉེས་པས་མ་གོས་པ་དྲན་པ་དང་ཤེས་བཞིན་གྱི་སྒོ་ནས་བསྲུང་དགོས། </a><a data-m="362068" data-d="3638">ལུས་ངག་ཡིད་གསུམ་གྱི་ཟ་འཆག་ཉལ་འདུག་གི་སྤྱོད་ལམ་ཅི་བྱས་ན་</a><a data-m="365706" data-d="2325">ཆོས་ཉིད་ཀྱི་དགོངས་པ་དང་མི་འབྲལ་བའི་ལྟ་བ་</a><a data-m="368043" data-d="3381">སེམས་མ་ཡེངས་པའི་དྲན་པས་གཟུང་དགོས། </a><a data-m="371431" data-d="3187">དེ་ནས་བླ་མ་ལ་དུས་རྒྱུན་དུ་མོས་གུས་གདུང་བས་</a><a data-m="374624" data-d="4413">སྐྱིད་ན། སྡུག་ན། ཉལ་ན། གཉིད་ན། ཟས་ཟོས་ན་བླ་མ་དྲན་ཏེ་</a><a data-m="379037" data-d="1450">གསོལ་བ་གདབ་དགོས་པ་ཡིན། </a><a data-m="380487" data-d="2056">དེ་གདམས་ངག་རྣམ་པ་དྲུག་དང་ལྡན་ན་</a><a data-m="382549" data-d="3863">སྐྱེས་བུ་དམ་པའི་རྣམ་ཐར་ཡིན་པས་རྗེས་སུ་བསྒྲུབ་པར་མཛོད་ཅིག</a><a data-m="386437" data-d="3831">(243) །ན་བ་ལམ་དུ་བསླང་བའི་ཆོས་དྲུག་ནི། །ན་བས་འཁོར་བའི་ལས་ངན་ཟད་པར་བྱེད། ། </a><a data-m="390274" data-d="4144">ན་བས་ཉོན་མོངས་དྲི་མ་འཁྲུ་བར་བྱེད། །ན་བས་མོས་གུས་གདུང་བའི་གསལ་འདེབས་བྱེད། ། </a><a data-m="394424" data-d="3682">ན་བས་བརྩོན་འགྲུས་དགེ་སྦྱོར་བསྐུལ་མ་བྱེད། །ན་བས་ཐར་པའི་ལམ་དང་སྤྲོད་པར་བྱེད། ། </a><a data-m="398112" data-d="4137">ན་བས་རྩལ་སྦྱོང་བོགས་འདོན་གསལ་འདེབས་བྱེད། །དེ་ཕྱིར་ན་བ་མཁས་པས་ལམ་དུ་བསླང༌། ། </a><a data-m="402262" data-d="5044">གསུངས་རེད། རང་ན་འོང་ན་ལམ་དུ་འཁྱེར་བྱེད་ཀྱི་གདམས་ངག་དྲུག་ཡོད། </a><a data-m="407306" data-d="3081">གང་རེད་ཟེར་ན། རང་གི་ལུས་དང་སེམས་གཉིས་ན་ཚ་ཞིག་བཏང་འོང་ན། </a><a data-m="410387" data-d="2794">ཨའོ་ཁམས་གསུམ་འཁོར་བའི་སྡུག་བསྔལ་འདི་འདྲ་ཞིག་ཡོད། </a><a data-m="413187" data-d="2862">དེ་ལས་ཆེ་བ་དམྱལ་བ་ཚ་གྲང༌། ཡི་དྭགས་བཀྲེས་སྐོམ། </a><a data-m="416056" data-d="2331">དུད་འགྲོ་བཀོལ་སྤྱོད་སྤྱད་དགོས་རྒྱུ་རེད། </a><a data-m="418393" data-d="5394">དེ་ནས་དེ་ལྟ་བུའི་ན་བ་འདིས་སེམས་ཅན་ཐམས་ཅད་ཀྱི་ལས་ངན་གྱི་སྒྲིབ་པ་དག་པར་ཤོག་བསམ་བྱས་ན། </a><a data-m="423793" data-d="2913">དེ་ནས་ན་བསྡད་རྒྱུའི་སྒྲིབ་པ་ཤུགས་ཀྱིས་དག་འགྲོ་གསུངས། </a><a data-m="426706" data-d="3375">དེ་ནས་ན་བ་དེས་གདུང་ཚར་ནས་བཟུང་སེམས་རྒྱུད་དེ་ལའང་</a><a data-m="430087" data-d="6037">ཆགས་སྡང་རྨོངས་གསུམ་ལྷག་པར་འདོད་ཆགས་ལ་སོགས་པའི་དྲི་མ་</a><a data-m="436131" data-d="2581">གཏན་ནས་མེད་དེ་ནད་འདི་བསམ་བློ་གཏོང་དགོས་རེད། </a><a data-m="438718" data-d="3069">དེས་ཉོན་མོངས་ཀྱི་དྲི་མ་འཁྲུ་བར་བྱེད་གསུངས་རེད། </a><a data-m="441787" data-d="4512">ན་བ་དེ་ལ་བརྟེན་ཏེ་བླ་མ་དཀོན་མཆོག་ལ་གསོལ་བ་འདེབས་པ་ཞིག་འོང་གི་རེད། </a><a data-m="446306" data-d="4250">སྣང་བ་མཐོན་པོ་སྐྱིད་པོ་ཞིག་ན་ཚར་དུས་ཞབས་བརྟན་དང་</a><a data-m="450562" data-d="2537">བླ་མ་ལས་དབང་ཞུ་རྒྱུ་འདྲ་དྲན་འོང་གི་འདུག་བ་དེ་</a><a data-m="453099" data-d="1975">མོས་གུས་གདུང་བའི་གསལ་འདེབས་བྱེད་པ་ཡིན། </a><a data-m="455081" data-d="3581">ན་བ་དེས་བྱས་ནས་ད་ཤི་འོང་རེད་བསམ་སྐྲག་དུས། </a><a data-m="458662" data-d="3631">ད་ངའི་ལུས་ངག་ཡིད་གསུམ་གྱིས་དགེ་སྦྱོར་བྱེད་དགོས་ས་འདུག་བསམ། </a><a data-m="462293" data-d="3963">འདི་འོང་ས་རེད། མ་རེད་བསམ་སྟེ་བརྩོན་འགྲུས་ཀྱིས་དགེ་བ་ལ་བསྐུལ་འོང་ལེ་ཡིན། </a><a data-m="466256" data-d="4500">དཔེར་ན་རྗེ་བཙུན་མི་ལ་ལྟ་བུ་ཡིན་ན་ཁོང་གིས་</a><a data-m="470756" data-d="4856">དང་པོ་མི་རྟ་བཅོ་བརྒྱད་བསད་པའི་སྒྲིབ་པ་བྱས་པ་འདི་ལ་བརྟེན་</a><a data-m="475612" data-d="3262">ལྷོ་བྲག་མར་པ་ལོ་ཙཱ་བསྟེན་གདམས་ངག་ཞུ་སོང་བ་</a><a data-m="478874" data-d="932">དཔེ་དེ་ལྟ་བུ་རང་ལ་རྐྱེན་ངན་པ་ཕྲད་པས་ཆོས་དང་ཕྲད་པ་ལྟར་</a><a data-m="479806" data-d="1950">ན་བས་ཐར་པའི་ལམ་ལ་སྤྲོད་དེ། </a><a data-m="481756" data-d="5268">ནད་ངན་པ་དེ་མཐའ་ལ་དགེ་སྤྱོད་བྱས་བཞག་དེ་འདྲ་ཡོད་གདའ་བ་དེ་རེད། </a><a data-m="487024" data-d="3894">ན་བས་ཆོས་ཉིད་ཀྱི་དོན་རྟོགས་པ་ཡིན་ན་གོང་མ་དེ་རྩལ་སྦྱོང་བ་དང༌། </a><a data-m="490918" data-d="2531">ཉམས་ལེན་བོགས་འདོན་གསལ་འདེབས་ཡིན་པས། </a><a data-m="493449" data-d="4725">དེ་ཕྱིར་ན་ན་བ་ལམ་དུ་བསླང་སྟེ་རྩེ་གཅིག་ཏུ་བསྒྲུབ་པར་བྱེད་དགོས་པ་ཡིན། </a><a data-m="498174" data-d="5400">(244) ཤེས་པ་དྲུག་གི་གདམས་ངག་བསྟན་པ་ནི། །གནོད་བྱེད་དགྲ་འདྲེ་ཕན་འདོགས་ལྷར་ཤེས་དང༌། ། </a><a data-m="503587" data-d="4525">ཉེ་འབྲེལ་བརྩེ་གདུང་མར་འདྲེན་གནོད་སྐྱེལ་དང༌། །རང་རྒྱུད་ཉོན་མོངས་དགྲ་སྡང་ཚེར་མ་དང༌། ། </a><a data-m="508118" data-d="4075">ངར་འཛིན་སྲུང་སྐྱོབ་གནོད་བྱེད་འགོང་པོ་དང༌། །མི་མཐུན་རྐྱེན་ངན་ཐར་ལམ་བོགས་འབྱིན་དང༌། ། </a><a data-m="512198" data-d="4151">སྙན་གྲགས་བསྟོད་པ་སྐྱོན་གྱི་ངན་ཚང་དུ། །ཤེས་པར་བྱ་བ་ཤིན་ཏུ་རྣམ་དྲུག་གཅེས། ། </a><a data-m="516349" data-d="5794">གསུངས་དུས། ཤེས་དགོས་རྒྱུ་གདམས་ངག་དྲུག་ཡོད། ཤེས་དགོས་རྒྱུ་གདམས་ངག་ལ་མ་བསྟེན་ནས་ད་ལྟ་ཤེས་ཀྱི་ཡོད་མ་རེད། </a><a data-m="522143" data-d="2538">གང་རེད་ཟེར་ན། གནོད་བྱེད་ཀྱི་དགྲ་འདྲེ་ཡོད་ན། </a><a data-m="524681" data-d="2831">ང་ལ་གནོད་པ་བྱེད་པའི་དགྲ་འདིས་གནོད་པ་བྱེད་འོང་གི་འདུག་</a><a data-m="527512" data-d="1275">བསམ་སྡང་སེམས་བྱེད་ཀྱི་རེད། </a><a data-m="528787" data-d="4025">དེ་མི་བྱེད་པ་གནོད་བྱེད་ཀྱི་དགྲ་འདི་ལ་བརྟེན་ནས་བཟོད་པ་བསྒོམ་བཞག་ན་</a><a data-m="532812" data-d="2531">ཐར་པ་བྱང་ཆུབ་ཀྱི་ལམ་ལ་ཕན་བཏགས་འགྲོ་བ་ཡིན། </a><a data-m="535343" data-d="2481">ཕན་བཏགས་པའི་ལྷ་རུ་ཤེས་དགོས་གསུངས་རེད། </a><a data-m="537837" data-d="2912">དེ་ནས་ཉེ་འབྲེལ་འདི་ཐམས་ཅད་རང་ལ་ཕན་བཏགས་མཁན་ཡིན། </a><a data-m="540756" data-d="1618">ན་ན་ནད་གཡོག་བྱེད་འོང༌། </a><a data-m="542381" data-d="3493">ཤི་ན་དགེ་རྩ་བསྒྲུབ་འོང་བསམ་ནས་ཉེ་འབྲེལ་ལ་སེམས་ཆགས་བསྡད་ན་</a><a data-m="545881" data-d="2562">ཁམས་གསུམ་འཁོར་བ་ལ་མར་འདྲུད་བྱེད་ཀྱི་མར་འདྲེན་</a><a data-m="548443" data-d="2588">གནོད་སྐྱེལ་བྱེད་ཡིན་དེ་ལ་སྡང་བ་བལྟ་དགོས་གསུངས། </a><a data-m="551037" data-d="4100">རང་རྒྱུད་ཉོན་མོངས་པ་དུག་ལྔ་ཡིན་ན་ལུས་ལ་ཚེར་མ་ཟུག་ན་</a><a data-m="555137" data-d="2425">ཚེར་མ་ཕར་ནམ་བཏོན་ཐུབ་ན་བསམ་བསྡད་ཀྱི་ཡོད་དུས། </a><a data-m="557562" data-d="4212">དཔེ་དེ་ལྟ་བུ་རང་རྒྱུད་ཀྱི་ཉོན་མོངས་དེ་འདྲ་བྱས་ནས་ཤེས་དགོས་གསུངས་རེད། </a><a data-m="561781" data-d="6556">ང་གཅེས་འཛིན་གྱི་ངོ་བོ་དེ་གནོད་བྱེད་ཀྱི་འགོང་པོ་མིའི་མི་ཚང་ཞིག་གི་ཁོག་པ་ལ་</a><a data-m="568337" data-d="2531">འགོང་པོ་ཞུགས་སོང་ན་ཟས་ཀྱིས་མི་འདང༌། </a><a data-m="570868" data-d="4488">སྤྲང་པོ་ཆགས་མི་ཐམས་ཅད་ལས་ཀ་མ་རག་ཤ་སྟག་བྱེད་འགྲོ་བ་ཡིན། </a><a data-m="575362" data-d="2231">དེ་འགོང་པོ་འདི་ངོ་སུ་ཡིན་ཟེར་ན། </a><a data-m="577593" data-d="2719">ངར་འཛིན་འདི་ཡིན་དུས་ངར་འཛིན་བསེ་རག་འདི་</a><a data-m="580318" data-d="2106">མ་རྫོང་ཐུབ་དགོས་རེད་ཡིན་གསུངས་རེད། </a><a data-m="582424" data-d="3169">དེ་ནས་མི་མཐུན་པའི་རྐྱེན་ངན་པ་ལུས་ལ་ན་ཚ། </a><a data-m="585599" data-d="5019">སེམས་ལ་སྡུག་བསྔལ། མི་ཁ་བྲ་མཆུ་འདྲ་འོང་ན་དེ་ལམ་བྱེད་དུ་བྱེད་ཐུབ་ན་</a><a data-m="590624" data-d="2857">ཁ་སིང་བློ་སྦྱོང་དོན་བདུན་མ་ནང་དུ་གསུངས་ཡོད་པ་ལྟར་དུ་</a><a data-m="593487" data-d="2044">ཐར་ལམ་གྱི་བོགས་འབྱིན་ཡིན་པ་ཤེས་དགོས། </a><a data-m="595543" data-d="2694">དེ་ནས་སྙན་པ་དང་གྲགས་པ་རྒྱ་ཆེན་པོ་འོང༌། </a><a data-m="598243" data-d="3500">མི་མང་གིས་བསྟོད་ར་གཏང་འོང་ན་རང་ང་རྒྱལ་ཇེ་ཆེ་རུ་འགྲོ། </a><a data-m="601743" data-d="2644">དཀོར་ལོག་འཚོ་ཇེ་ཆེར་འགྲོ་མར་འདྲུད་བྱེད་ཡིན། </a><a data-m="604387" data-d="5300">དེ་ངན་པའི་ཚང་ཡིན་པ་ཤེས་དགོས་པས་ཤེས་པར་བྱ་བ་ཤིན་ཏུ་རྣམ་དྲུག་གཅེས། </a><a data-m="629774" data-d="7613">(245) ངེས་དོན་སྙིང་པོའི་གདམས་ངག་རྣམ་དྲུག་ནི། །སྐྱེ་མེད་ངང་ལས་འཁྲུལ་གཞི་ངོས་གཟུང་ཞིང༌། ། </a><a data-m="637387" data-d="4569">འགག་མེད་འཆར་དུས་འཁྲུལ་པ་རྩད་ནས་ཆོད། །གཉིས་མེད་རྟོགས་པས་འཁོར་བ་རུ་བཟློག་ཅིང༌། ། </a><a data-m="641956" data-d="5781">བློ་དངོས་རང་གྲོལ་མཐའ་བཞིའི་གེགས་རྣམས་བསལ། །ལྟ་བས་ཕུ་བཅད་འཁོར་འདས་ཁོག་དགྲོལ་ཞིང༌། ། </a><a data-m="647737" data-d="6175">སྤྱོད་པས་མདའ་ཁྲོལ་སྤྱོད་ལམ་ལམ་དུ་སློང༌། །འདི་དག་ཟབ་དོན་སྙིང་པོ་མཐར་ཐུག་ཡིན། ། </a><a data-m="653918" data-d="4238">ཞེས་པ་སྟེ། ངེས་དོན་སྙིང་པོའི་གདམས་ངག་རྣམ་པ་དྲུག་ཡོད། </a><a data-m="658162" data-d="4225">གང་རེད་ཟེར་ན། ཆོས་ཐམས་ཅད་སྐྱེ་བ་མེད་པ་སྟོང་ཉིད་ཀྱི་དོན་འདི་ཡང་དག་པ་རྟོགས་ན་</a><a data-m="662387" data-d="3919">དེ་ནས་འཁྲུལ་པའི་གཞི་འདི་གང་ནས་བྱུང་རེད་དེ་ངོས་ཟུངས་ཤོག་གསུངས་རེད། </a><a data-m="666306" data-d="2262">དེ་ནས་ཆོས་གདོད་ནས་ངོ་བོ་སྐྱེ་མེད་ཡིན་དུས་</a><a data-m="668574" data-d="2457">རོལ་པ་འགག་མེད་དུ་ཤར་རྒྱུ་ཁོ་རང་མཚན་ཉིད་རེད། </a><a data-m="671043" data-d="3888">སྟོང་ཉིད་ལ་རྟེན་འབྲེལ་གྱི་སྣང་བ་འཆར་དུས་</a><a data-m="674937" data-d="2481">དེ་ནས་རོལ་པ་འགག་མེད་དུ་ཤར་འོང་བ་འདི། </a><a data-m="677418" data-d="2950">རོལ་བ་འདི་དང་པོ་གང་ནས་བྱུང༌། བར་དུ་གང་དུ་གནས། </a><a data-m="680368" data-d="4800">ཐ་མ་གང་དུ་མེད་ཕྱིར་འཁྲུལ་པ་དེའང་རྩད་ནས་ཆོད་འགྲོ་ཡིན། </a><a data-m="685174" data-d="2119">དེ་ནས་སྐྱེ་མེད་དང་འགག་མེད་གཉིས་ཀྱི་གནས་ལུགས་འདི་</a><a data-m="687299" data-d="3013">ཚུལ་བཞིན་དུ་རྟོགས་ན་འཁོར་བ་རུ་བཟློག་སྟེ་</a><a data-m="690312" data-d="1800">དེ་ཕྱིན་ཆད་འཁོར་བར་མི་འགྲོ། </a><a data-m="692118" data-d="3369">བློ་དངོས་རང་གྲོལ་གསུངས་དུས། </a><a data-m="695487" data-d="2169">འཁྲུལ་པའི་བློ་འདི་མྱུར་དུ་རང་གྲོལ་ཏེ། </a><a data-m="697668" data-d="2950">ཡོད་པ་རྟག་པ། མེད་པ་ཆད་པ། གཉིས་ཀ །</a><a data-m="700631" data-d="3662">གཉིས་མ་ཡིན་པའི་གེགས་རྣམས་བསལ། </a><a data-m="704299" data-d="3419">དེ་ནས་ལྟ་བའི་ཕུ་ཐག་ཆོད་དེ་འཁོར་འདས་ཀྱི་ཁོག་ཁྲོལ་ཏེ་</a><a data-m="707718" data-d="4319">རང་འཁོར་འདས་གཉིས་ཀྱི་གཞི་བྱེད་མཁན་ལྟ་བ་འདི་རྟོགས་འོང་ན་</a><a data-m="712037" data-d="2812">དེས་འཁོར་འདས་ཀྱི་ཁོག་ཁྲོལ། </a><a data-m="714849" data-d="4025">དེ་ལྟ་བ་རྟོགས་པ་དེ་དང་མཐུན་པའི་སྤྱོད་པ་བྱེད་པས་སྤྱོད་པས་</a><a data-m="718874" data-d="3125">མདའ་ཁྲོལ་ཏེ་སྤྱོད་ལམ་ཐམས་ཅད་དགེ་བའི་གནས་སུ་ལམ་དུ་སློང༌། </a><a data-m="722006" data-d="2225">འདི་དག་ཟབ་དོན་སྙིང་པོ་མཐར་ཐུག་ཡིན། </a><a data-m="724237" data-d="3400">(246) བྱ་བ་དྲུག་གིས་གནད་དུ་བརྡེག་པ་ནི། །མི་གཞི་འགྱུར་མེད་ཆོས་ལས་མི་བཟློག་བྱ། ། </a><a data-m="727637" data-d="3731">སེམས་ལ་གཡོ་མེད་གཞན་གྱིས་མ་ཁྲེལ་བྱ། །དད་གུས་འགྲིབ་མེད་རེས་འགར་མ་སོང་བྱ། ། </a><a data-m="731374" data-d="4775">བསླབ་གསུམ་གཅེས་སྤྲས་ཉེས་ལྟུང་མ་གོས་བྱ། །རྟག་ཏུ་འཆི་བསམ་སྙོམ་ལས་མ་ལུས་བྱ། ། </a><a data-m="736156" data-d="4637">ཐུག་ཕྲད་ཉོན་མོངས་གཉེན་པོས་རང་གྲོལ་བྱ། །དེ་དྲུག་ལྡན་ན་དགོས་པ་ཐམས་ཅད་འགྲུབ། ། </a><a data-m="740799" data-d="3113">ཅེས་པ་སྟེ། བྱེད་དགོས་པའི་གདམས་ངག་གི་རྣམ་པ་དྲུག་ཡོད། </a><a data-m="743918" data-d="4138">གང་རེད་ཟེར་ན། མིའི་གཞི་འདི་དུས་རྟག་ཏུ་འཕོ་འགྱུར་མེད་པ་མ་གཏོགས་</a><a data-m="748056" data-d="4175">རྩྭའི་རྩེ་མོ་ལྟ་བུ་ཞིག་མི་བྱེད་པ་འཕོ་འགྱུར་མེད་པ་འབྱུང་ན། </a><a data-m="752231" data-d="2843">དེས་དམ་པའི་ཆོས་ཤིག་བྱེད་འོང་ནའང་ཆོས་དེ་ལ་</a><a data-m="755074" data-d="2400">སླར་ཆོས་ལོག་ཏུ་འཁུར་འགྲོ་མ་རེད། </a><a data-m="757474" data-d="3132">སེམས་ལ་དྲན་པ་དང་ཤེས་བཞིན་གཡོ་བ་མེད་པ་ཞིག་</a><a data-m="760606" data-d="3181">ཡང་དག་པ་བྱས་ན་རང་གི་སེམས་ལ་གཡོ་སྒྱུ་མེད་ཚར་ནས་</a><a data-m="763793" data-d="3638">གཞན་གྱིས་ཀྱང་སྐྱོན་བརྗོད་ནུས་ཀྱི་མ་རེད་དེ་གཞན་གྱིས་མ་ཁྲེལ་བ་བྱེད། </a><a data-m="767431" data-d="2725">དད་པ་དང་གུས་པ་འདི་ཉི་མ་གཅིག་ལ་ཡོད་རྒྱུ་འདྲ། </a><a data-m="770162" data-d="1256">ཉི་མ་གཅིག་ལ་མེད་རྒྱུ་འདྲ། </a><a data-m="771424" data-d="4657">འཕེལ་འགྲིབ་ཡོད་མཁན་བྱས་ན་ལིངས་འཁེལ་བླ་མའི་བྱིན་རླབས་དང་</a><a data-m="776081" data-d="4156">དཀོན་མཆོག་གི་ཐུགས་རྗེ་རྒྱུད་ལ་ཞུགས་རྒྱུ་མ་རེད་དུས་འཕེལ་འགྲིབ་མེད་པ་བྱ། </a><a data-m="780237" data-d="2956">བསླབ་པ་གསུམ་འདི་དུས་རྟག་ཏུ་གཅེས་སྤྲས་བྱེད་དེ། </a><a data-m="783193" data-d="2744">དཔེར་ན་རང་གི་མིག་ནང་ལ་སྐྱོན་རེ་འཕོག་སྙམ་དུས་</a><a data-m="785937" data-d="1856">རྟག་ཏུ་བག་ཡོད་བྱེད་རྒྱུ་རེད། </a><a data-m="787793" data-d="1725">དཔེ་དེ་ལྟ་བུ་ཞིག་བྱས་ན་བསླབ་གསུམ་</a><a data-m="789518" data-d="2925">ཉེས་ལྟུང་གིས་མི་གོས་པ་གསུངས་རྒྱུ་དེ་ལྟར་བྱ། </a><a data-m="792443" data-d="3906">དུས་རྟག་ཏུ་འཆི་བ་མི་རྟག་པ་འདི་ཡང་ནས་ཡང་དུ་མ་བསམ་ནས་བཟུང་</a><a data-m="796356" data-d="2656">དེ་ནས་བྱེད་རྒྱུ་ལས་རྒྱུ་མང་པོ་མཐོང་ནས་འཇིག་རྟེན་གྱི་བྱ་བ་ལ་</a><a data-m="799018" data-d="2694">གཡེང་འགྲོ་རྒྱུ་རེད་དུས་སྙོམ་ལས་མ་ལུས་པ་བྱ། </a><a data-m="801712" data-d="2962">དེ་ནས་ཉོན་མོངས་པ་སྐྱེས་པ་དང་གཉེན་པོ་དེ་མ་ཐག་ཏུ་</a><a data-m="804681" data-d="1387">བསྟེན་ནུས་པ་ཞིག་མ་བྱས་ན། </a><a data-m="806068" data-d="1675">དེ་ནས་ཉོན་མོངས་ཀྱིས་ལས་ཀ་བྱས་ཚར་དུས་</a><a data-m="807743" data-d="3988">གཉེན་པོ་བསྟེན་ཕན་རྒྱུ་མ་རེད། ཐུག་ཕྲད་ཀྱི་སྒོ་ནས་གཉེན་པོས་རང་གྲོལ་བྱེད། </a><a data-m="811731" data-d="3568">དེ་དྲུག་ལྡན་ན་གནས་སྐབས་དང་མཐར་ཐུག་གི་དགོས་པ་ཐམས་ཅད་འགྲུབ། </a><a data-m="815306" data-d="3600">(247) ཡེ་ཤེས་སྦར་བའི་གདམས་པ་རྣམ་དྲུག་ནི། །འཛིན་མེད་ངང་དུ་སྣང་བ་ས་ལེ་བ། ། </a><a data-m="818906" data-d="3462">གཉིས་མེད་ངང་དུ་མཉམ་པར་ལྷན་ནེ་བ། །གསལ་དག་ངང་དུ་རང་དངས་སང་ངེ་བ། ། </a><a data-m="822374" data-d="4857">འོད་གསལ་ངང་དུ་རང་གསལ་སལ་ལེ་བ། །ཆོས་ཉིད་ངང་དུ་དགའ་འཛུམ་ཤིག་གེ་བ། ། </a><a data-m="827231" data-d="3725">བློ་འདས་དབྱིངས་སུ་གྲོལ་ཏེ་ཕྱལ་ལེ་བ། །མ་བཅོས་རང་བཞིན་རྫོགས་པ་ཆེན་པོར་འགྲུབ། ། </a><a data-m="830956" data-d="7856">ཅེས་གསུངས་རེད། ད་འདི་གནས་ལུགས་རྟོགས་པའི་ཡེ་ཤེས་འདི་རང་གི་རྒྱུད་ལ་ཡོད་ན། </a><a data-m="838812" data-d="3506">དེ་ནས་ཡེ་ཤེས་འདི་ཡོད་པའི་རྟགས་དེ་འདྲ་ཡིན། ཅི་རེད་ཟེར་ན། </a><a data-m="842318" data-d="3969">ཆགས་སྡང་གི་འཛིན་པ་གང་ན་མེད་ན་ཡང་ཚོགས་དྲུག་གི་སྣང་བ་</a><a data-m="846287" data-d="2919">ས་ལེ་བ་འདི་གནས་ལུགས་རྟོགས་ཚར་ནས་མི་སྣང་བ་རེད་མི་འགྲོ་</a><a data-m="849212" data-d="2956">རྒྱ་མཚོ་ལ་གཟའ་སྐར་ཤར་བ་བཞིན་ཡོད་གསུངས་རེད། </a><a data-m="852168" data-d="3019">དེ་ལ་ཡུལ་དུ་དམིགས་བྱེད་མངོན་སུམ་དམིགས་པའི་སྒོ་ནས་</a><a data-m="855187" data-d="5025">ཆགས་པ་དང་སྡང་བ་མེད་པ་བཟང་ངན་ཐམས་ཅད་རོ་མཉམ་པ་ལྷན་ནེ་བ་ཡིན། </a><a data-m="860212" data-d="3669">རིག་པའི་ཆོས་ཉིད་ཡེ་ནས་འོད་གསལ་བ་ཡིན་པས་དེ་ཕྱིར་ན། </a><a data-m="863881" data-d="3768">གསར་དུ་གསལ་བྱ་གསལ་བྱེད་མི་དགོས་པ་རང་དངས་སང་ངེ་བ་ཞིག་ཡིན། </a><a data-m="867656" data-d="2325">འོད་གསལ་ངང་དུ་མཉམ་པར་བཞག་ན། </a><a data-m="869981" data-d="3550">དཔེར་ན་ཤེལ་ཁོ་རང་དང་པོ་ནས་ཤེལ་དངས་པ་རེད་ཚར་དུས་</a><a data-m="873531" data-d="4500">མི་དངས་པ་འོང་རྒྱུ་མ་རེད་དུས་དེ་ལྟར་དུ་རང་གསལ་སལ་ལེ་བ། </a><a data-m="878037" data-d="2975">ཆོས་ཉིད་ཀྱི་ངང་དུ་དུས་རྟག་ཏུ་གནས་བསྡད་ན་</a><a data-m="881018" data-d="3719">དགའ་འཛུམ་ཤིག་གེ་བ་བློ་སྦུབས་སུ་དོག་པོ་མི་བྱེད་གསུངས། </a><a data-m="884737" data-d="3956">བློ་འདས་དབྱིངས་སུ་བློ་འདས་ཀྱི་ངང་དུ་མཉམ་པར་བཞག་བཞག་ན་</a><a data-m="888693" data-d="4288">ཐམས་ཅད་གྲོལ་ཏེ་ཕྱལ་ལེ་བ། མ་བཅོས་རང་བཞིན་རྫོགས་པ་ཆེན་པོར་འགྲུབ། </a><a data-m="892981" data-d="5612">(248) རང་བཞིན་གནད་དང་བསྲེ་བའི་ཆོས་དྲུག་ནི། །རང་རིག་བློ་འདས་གཉུག་མའི་ཡེ་ཤེས་ལ། ། </a><a data-m="898593" data-d="4194">རང་བབས་སྒོམ་པ་འོད་གསལ་ཆེན་པོ་ནི། །གྲིམས་པར་བསྒྲིམས་ལ་ལྷོད་པར་གློད་པ་སྟེ། ། </a><a data-m="902787" data-d="3856">ཕྱལ་བར་མ་ཤོར་མ་ཡེངས་དྲན་པས་ཟིན། །འཕྲོ་གནས་རིས་མེད་མཉམ་པའི་ངང་གཅིག་པ། ། </a><a data-m="906643" data-d="3694">ཕྱོགས་བྲལ་ནམ་མཁའ་འདྲ་བའི་རང་བཞིན་ནི། །ཆོས་སྐུ་ཕྱག་རྒྱ་ཆེན་པོར་ལྷུན་གྱིས་གྲུབ། ། </a><a data-m="910343" data-d="3988">གསུངས། ཆོས་ཡིན་མཁན་ཐམས་ཅད་ཀྱི་གནས་ལུགས་</a><a data-m="914337" data-d="3950">རང་བཞིན་གྱི་ཉམས་ལེན་འདི་ནི་ད་ལྟ་རང་གིས་ཉམས་ལེན་ལ་བསྲེ་དགོས། </a><a data-m="918287" data-d="3475">གང་རེད་ཟེར་ན། རང་གི་རིག་པ་འདི་བློ་ལས་འདས་པ་ཡིན་ནའང་</a><a data-m="921762" data-d="2631">དེ་ཡེ་ནས་མ་བཅོས་པ་གཉུག་མའི་ཡེ་ཤེས་ཡིན་མ་གཏོགས། </a><a data-m="924393" data-d="1725">གསར་དུ་བཟོ་བཞག་རྒྱུ་ཞིག་མ་ཡིན། </a><a data-m="926124" data-d="3257">དེ་གཉུག་མའི་ཡེ་ཤེས་དེའི་ངང་དུ་རང་བབས་སྒོམ་བསྡད་ན་</a><a data-m="929387" data-d="2506">འོད་གསལ་རྒྱུན་ཆད་མེད་པ་ཤར་བ་ཡིན་པས། </a><a data-m="931899" data-d="2919">དེ་ལ་ཧ་ཅང་གྲིམས་ཆེ་ན་ཡང་མི་ཉན་པས་ན་</a><a data-m="934824" data-d="3875">དེ་བློ་བྱས་ཀྱི་རྟོག་པས་བཅིངས་འགྲོ་རྒྱུ། </a><a data-m="938699" data-d="4013">ཧ་ཅང་གློད་ཆེ་ན་མི་ཉན་ཏེ་བཏང་སྙོམས་ལུང་མ་བསྟན་ལ་ཡེང་འགྲོ། </a><a data-m="942712" data-d="2831">ཡེངས་ནས་ཡེངས་ཕུགས་ཀྱིས་མི་ཤེས་ནས་ཕྱལ་ལེ་བ་</a><a data-m="945543" data-d="3081">སོང་བསྡད་རྒྱུ་ངའི་ལས་ཀ་འདྲ་བུ་ཞིག་རེད། </a><a data-m="948631" data-d="2775">དེ་ལ་མ་ཡེངས་པ་དྲན་པས་ཟིན་པ་ཅན་ཞིག་བྱེད། </a><a data-m="951412" data-d="3412">དེ་ནས་རིག་པའི་ངོ་བོ་རྣམ་རྟོག་འཕྲོ་ན་དེ་ལ་དགག་པ་མི་བྱེད། </a><a data-m="954831" data-d="3887">གནས་ནའང་མི་འཐུམ་པའི་མཉམ་པའི་ངང་ཕྱོགས་བྲལ་ནམ་མཁའ་ལྟ་བུའི་</a><a data-m="958718" data-d="2669">ཆོས་སྐུ་ཕྱག་རྒྱ་ཆེན་པོར་ལྷུན་གྱིས་གྲུབ་པ་ཡིན། </a><a data-m="961393" data-d="3988">(249) མི་གནས་འཕོ་འགྱུར་མེད་པའི་ཆོས་དྲུག་ནི། །རིག་པ་སྟོང་གསལ་སྤྲོས་དང་བྲལ་བ་ལ། ། </a><a data-m="965387" data-d="3912">གཟུང་འཛིན་རེ་དོགས་དྲི་མས་མ་བསླད་པར། །རང་བབས་སོ་མ་གཅེར་བུ་རང་གའི་ངང༌། ། </a><a data-m="969306" data-d="3656">མི་བསམ་མི་སྤྱོད་མི་སྒོམ་མི་རྟོག་པར། །སལ་ལེ་སེང་ངེ་ཡེ་རེ་ཝལ་ལེ་བ། ། </a><a data-m="972968" data-d="4631">ཤར་གྲོལ་རིས་མེད་ཐ་མལ་ཤེས་པ་ནི། །མ་ལུས་སྡུག་བསྔལ་སྤྲོས་ཀུན་ཞི་བྱེད་ཡིན། ། </a><a data-m="977599" data-d="5382">མི་གནས་འཕོ་འགྱུར་མེད་པའི་ཆོས་དྲུག་ཡིན་པའི་རང་བཞིན་གསུངས་ཡིན་ས་རེད། </a><a data-m="982987" data-d="1956">རིག་པ་སྟོང་གསལ་གྱི་ངོ་བོ་དེ། </a><a data-m="984943" data-d="2594">ཡོད་པ་རེད་ཟེར་ན་རྟག་པ་ཡང་མ་ཡིན། </a><a data-m="987543" data-d="2144">མེད་པ་རེད་ཟེར་ན་ཆད་པ་ཡང་མ་ཡིན། </a><a data-m="989693" data-d="1788">རྟག་ཆད་གཉིས་ཀ་ཨེ་རེད་ཟེར་ན་མ་རེད། </a><a data-m="991481" data-d="2693">གཉིས་ཀ་མ་ཡིན་པ་ཨེ་རེད་ཟེར་ན་མེད། </a><a data-m="994174" data-d="1457">དེའི་ངོ་བོ་འདི་རྟོགས་སོང་ན་</a><a data-m="995637" data-d="3400">གཟུང་འཛིན་བློའི་རེ་དོགས་ཀྱི་དྲི་མས་མ་བསླད་པ་ཞིག་ཡིན། </a><a data-m="999037" data-d="5794">རང་བབས་ངོ་བོ་དེ་ལ་སོ་མ་ཟེར་ན་ཉམས་དང་ཡིད་དཔྱོད་ཀྱི་ཤུན་པ་</a><a data-m="1004837" data-d="3031">གང་ཡང་ངང་དུ་ཕར་མི་སོང་ནས་གཅེར་བུ་རང་གའི་ངང༌། </a><a data-m="1007868" data-d="2413">ཆེད་དུ་བསམ་བྱ་མེད་པས་ན་མི་བསམ། </a><a data-m="1010287" data-d="1806">འདི་སྤྱད་དགོས་ན་སྤྱོད་རྒྱུ་མེད། </a><a data-m="1012099" data-d="4632">བསྒོམ་བྱ་སྒོམ་བྱེད་མེད་པའི་ཕྱིར་ན་ལྟ་བས་མི་བསམ། </a><a data-m="1016737" data-d="2544">སྤྱོད་པས་མི་སྤྱད། སེམས་ཀྱིས་མི་སྒོམ་པའི་ངང་</a><a data-m="1019281" data-d="5312">སལ་ལེ་སེང་ངེ་ཡེ་རེ་ཝལ་ལེ་དེ་ལྟ་བུ་བྱས་ནས་</a><a data-m="1024598" data-d="2401">ཤར་གྲོལ་རིས་མེད་ཐ་མལ་གྱི་ཤེས་པ་འདི། </a><a data-m="1027006" data-d="4736">ཁམས་གསུམ་འཁོར་བའི་སྡུག་བསྔལ་ཞི་སྟེ་སྤྲོས་པ་ཀུན་ཞི་བྱེད་ཡིན། </a><a data-m="1031749" data-d="3988">(250) ཆོས་ཉིད་མཉམ་པ་ཆེན་པོའི་ཆོས་དྲུག་ནི། །མཐའ་གྲོལ་རིག་པ་ནམ་མཁའ་ལྟ་བུ་ལ། ། </a><a data-m="1035742" data-d="3781">འཁོར་འདས་རིས་མེད་སྤང་བླང་ཐ་སྙད་བྲལ། །བྱར་མེད་ཆོས་སྐུ་གཞི་གྲོལ་ལྟ་བའི་ངང༌། ། </a><a data-m="1039531" data-d="4237">གང་ལའང་མི་སེམས་དམིགས་འཛིན་བྲལ་བ་ནི། །གནས་ལུགས་རང་བཞིན་ཤེས་རབ་ཕ་རོལ་ཕྱིན། ། </a><a data-m="1043768" data-d="4944">བློ་ཡི་སྙེམས་བྲལ་ཞེན་པའི་འཁྲིས་ཆོད་པ། །རྒྱལ་བ་ཀུན་གྱི་སྤྱོད་ཡུལ་ལྷུན་གྱིས་གྲུབ། ། </a><a data-m="1048712" data-d="5787">གསུངས་དུས་ད་དེ་ཆོས་ཉིད་མཉམ་པ་ཆེན་པོ་ལ་ཁྱད་ཆོས་དྲུག་ཡོད། </a><a data-m="1054506" data-d="3525">གང་རེད་ཟེར་ན། རྟག་ཆད་ཀྱི་མཐའ་ལས་གྲོལ་བ་རིག་པ་འདི་ནམ་མཁའ་ལྟར། </a><a data-m="1058037" data-d="1875">དེ་ནང་ནས་ཁམས་གསུམ་འཁོར་བའི་ལས་དང་</a><a data-m="1059918" data-d="1850">ཉོན་མོངས་ཀྱིས་མར་སྡུག་ཏུ་སོང་མེད། </a><a data-m="1061768" data-d="3244">མྱ་ངན་ལས་འདས་པའི་སྐུ་དང་ཡེ་ཤེས་ཀྱིས་ཡ་བཟང་དུ་སོང་མེད། </a><a data-m="1065012" data-d="2450">འཁོར་འདས་རིས་སུ་ཕྱེད་པ་མེད་པས་ན་</a><a data-m="1067462" data-d="1744">སྤང་བྱ་འཁོར་བ་རེད་ཟེར་མཁན་དང༌། </a><a data-m="1069206" data-d="3006">བླང་བྱ་མྱང་འདས་རེད་རྒྱུའི་ཐ་སྙད་དང་བྲལ་ཚར། </a><a data-m="1072218" data-d="2219">དུས་རྟག་ཏུ་ཆོས་སྐུ་གཞི་གྲོལ་གྱི་ངང་དུ་</a><a data-m="1074437" data-d="3150">དགེ་བ་ཡང་གང་ཡང་བྱར་དུ་མེད་པ་ལྟ་བ་ཡིན། </a><a data-m="1077593" data-d="4144">དེ་ལྟ་བ་དེ་ལ་ངོ་བོ་ཡིན་ན་གང་ཡང་དམིགས་པ་མེད་པ་ཡིན་ས་རེད། </a><a data-m="1081743" data-d="4600">གང་ལའང་མི་དམིགས་པ་རང་གིས་སྒོམ་པ་འདི་ཡང་དག་པ་རེད། </a><a data-m="1086349" data-d="2525">ཡང་དག་པ་མ་རེད་བསམ་རྒྱུའི་འཛིན་པ་འདི་བྲལ། </a><a data-m="1088881" data-d="2818">གནས་ལུགས་ཀྱི་རང་བཞིན་ཤེས་རབ་ཕ་རོལ་ཕྱིན་པ་དེ། </a><a data-m="1091712" data-d="2206">ངས་ཆོས་ཉིད་རྟོགས་བསྡད་ཡོད་བསམ་པ་དང༌། </a><a data-m="1093924" data-d="2344">རྟོགས་མ་སོང་བསམ་སྙེམས་པ་དང་བྲལ། </a><a data-m="1096274" data-d="3575">ཚེ་འདིའི་ཞེན་པའི་འཁྲིས་ཆོད་པ་རྒྱལ་བ་ཀུན་གྱི་སྤྱོད་ཡུལ་ལྷུན་གྱིས་གྲུབ། </a><a data-m="1099856" data-d="4143">(251) རིག་པ་ཆོས་ཉིད་གནས་པའི་ཚད་དྲུག་ནི། །དད་པའི་ངང་ལ་ཁམས་སོས་ཡལ་ལེ་བ། ། </a><a data-m="1103999" data-d="3857">གནས་ལུགས་ངང་ལ་ལྷུན་ཆགས་མེར་རེ་བ། །བསམ་གཏན་ངང་ལ་བརྗིད་ཆགས་ལྷན་ནེ་བ། ། </a><a data-m="1107856" data-d="5400">ཉམས་མྱོང་ངང་ལ་བཀྲག་ཕྱིན་སལ་ལེ་བ། །ཆོས་ཉིད་ངང་ལ་དངས་ཆགས་སང་ངེ་བ། ། </a><a data-m="1113262" data-d="5087">རང་རིག་ངང་ལ་ངར་ཆགས་ཧུར་རེ་བ། །དེ་ལྟར་བསྒོམས་པས་ཡེ་ཤེས་རིག་པའི་ཀློང༌། ། </a><a data-m="1118349" data-d="4675">གསུངས་དུས། དེ་ནས་རིག་པ་ཆོས་ཉིད་ངང་ལ་མི་གཡོ་བར་གནས་པའི་ཚད་དྲུག་ཡོད། </a><a data-m="1123024" data-d="4338">གང་རེད་ཟེར་ན། བླ་མ་ལ་མོས་གུས་བྱས་ཚར་ན་བདེ་སྡུག་གི་སྣང་བ་ཐམས་ཅད་</a><a data-m="1127362" data-d="3656">རང་སར་དུ་གློད་དེ་བློ་བག་ཕེབས་པ་ཡལ་ལེ་བ་བློ་བདེ་ཡིན་ས་རེད། </a><a data-m="1131018" data-d="2438">གནས་ལུགས་མ་བཅོས་ངང་དུ་མཉམ་པར་བཞག་སྟེ་</a><a data-m="1133456" data-d="3875">རི་བོ་རླུང་གིས་མི་བསྐྱོད་པ་མདའ་ལྟོང་སྤྲུལ་སྐུ་མཉམ་པར་བཞག་པ་ལྟ་བུ་</a><a data-m="1137331" data-d="2012">ལྷུན་ཆགས་མེར་རེ་བ་ཞིག་ཡིན་ས་རེད། </a><a data-m="1139343" data-d="3171">ཞི་གནས་དང་བསམ་གཏན་ངང་ལ་གནས་ན་</a><a data-m="1142514" data-d="1907">བརྗིད་ཆགས་པས་གཡོ་བ་མེད་པ་དང༌། </a><a data-m="1144421" data-d="3364">དེ་ནས་ཉམས་མྱོང་རང་ལ་ཤར་འོང་དུས་ནང་གི་ཉམས་མྱོང་དེ་</a><a data-m="1147792" data-d="4436">ཕྱི་སེམས་ཀྱིས་རྟོགས་ཡོད་དུས་དེ་ནས་རང་གསལ་གྱི་བཀྲག་དེ་སལ་ལེ་བ། </a><a data-m="1152228" data-d="4043">ཆོས་ཉིད་ཀྱི་ངང་ལ་སྒྲིབ་པས་མ་བསླད་པས་ངང་དངས་སང་ངེ་བ། </a><a data-m="1156278" data-d="4650">རང་རིག་གི་ངང་ལ་རིག་པ་ངར་ཆགས་ཏེ་སེམས་དཔའ་མི་ཞུམ་པ་ཧུར་རེ་བ། </a><a data-m="1160935" data-d="4050">དེ་ལྟར་བསྒོམ་ན་ཡེ་ཤེས་རིག་པའི་ཀློང་དུ་གྲོལ་བ་ཡིན། </a><a data-m="1178778" data-d="5714">(252) སྐལ་བཟང་སྣོད་དང་ལྡན་པའི་ཆོས་དྲུག་ནི། །མོས་གུས་ཚུད་པས་ཅི་བྱས་དད་མི་ལྡོག ། ཆོས་ལ་དད་པས་དགེ་སྡིག་རྒྱུ་འབྲས་འཛེམ། །དམ་ཚིག་གཙང་བས་མཆེད་ལ་བརྩེ་གདུང་ཆེ། ། ཆོས་དང་འདྲེས་པས་དགེ་སྦྱོར་གཅེས་སྤྲས་བྱེད། །གཉེན་པོ་ཆེ་བས་རྐྱེན་ངན་རང་སར་གྲོལ། ། </a><a data-m="1184492" data-d="4993">བྲོད་པ་རྙེད་པས་སྒོམ་སྒྲུབ་བརྩོན་པ་ནི། །དམ་ཆོས་རིན་ཆེན་སྣོད་མཆོག་ལགས་པར་གསུངས། ། </a><a data-m="1189492" data-d="5393">གསུངས་དུས། སྐལ་བ་བཟང་པོ་དམ་པའི་ཆོས་ཀྱི་སྣོད་དང་ལྡན་པ་</a><a data-m="1194892" data-d="2586">དེ་ལ་ཁྱད་ཆོས་དྲུག་ཡོད། གང་རེད་ཟེར་ན། </a><a data-m="1197478" data-d="2700">བླ་མ་སངས་རྒྱས་སུ་མཐོང་བའི་མོས་གུས་ཚད་དུ་འཁྱོལ་བས་</a><a data-m="1200185" data-d="4114">དེ་ནས་བླ་མའི་མཛད་སྤྱོད་ཞི་རྒྱས་དབང་དྲག་ཅི་མཛད་ནའང་</a><a data-m="1204306" data-d="2415">དེ་ལ་དད་པ་མི་ལྡོག་པ་འཕེལ་བ་དང༌། </a><a data-m="1206721" data-d="4900">བླ་མའི་གདམས་ངག་གི་ཆོས་དེ་ལ་དང་འདོད་ཡིད་ཆེས་ཀྱི་དད་པ་དང་ལྡན་ཏེ་</a><a data-m="1211621" data-d="4064">རང་གི་ཆོས་ཀྱིས་རྒྱུད་དུལ་ཏེ་དགེ་སྡིག་རྒྱུ་འབྲས་སྤང་བླང་</a><a data-m="1215685" data-d="2057">མིག་གི་འབྲས་བུ་བཞིན་དུ་འཛེམ་པ་དང༌། </a><a data-m="1217749" data-d="3322">དེ་ནས་དམ་ཚིག་གཙང་བའི་གང་ཟག་འདི་མཆེད་ལྕམ་ཐམས་ཅད་ལ་</a><a data-m="1221071" data-d="3614">ཕ་མ་གཅིག་གི་བུ་སྡུག་བཞིན་དུ་འདི་ནས་བྱང་ཆུབ་བར་དུ་</a><a data-m="1224699" data-d="2429">བསྒྲུབ་དགོས་པར་ཤེས་པས་བརྩེ་གདུང་ཆེ་བ་དང༌། </a><a data-m="1227128" data-d="3600">སེམས་དང་ཆོས་རྒྱུད་གཉིས་གཅིག་ཏུ་འདྲེས་པར་བྱས་པས་</a><a data-m="1230735" data-d="1550">སེམས་ལ་འཇིག་རྟེན་གྱི་བྱ་བ་དང༌། </a><a data-m="1232292" data-d="2243">ཆོས་བརྒྱད་རྣམ་གཡེང་ལ་སོགས་པ་མི་དགའ་བ་</a><a data-m="1234535" data-d="3514">དགེ་སྦྱོར་འབའ་ཞིག་ལ་གཅེས་སྤྲས་བྱེད་པ་དང༌། </a><a data-m="1238049" data-d="2607">གཉེན་པོ་ལམ་དུ་བསླང་སྟེ་གཉེན་པོ་སྟོབས་ཆེ། </a><a data-m="1240664" data-d="3742">སྤང་བྱ་སྟོབས་ཆུང་སོང་བས་རྐྱེན་ངན་བར་ཆད་གང་འབྱུང་ནའང་</a><a data-m="1244406" data-d="2365">རང་སར་གྲོལ་ཏེ་དེའི་དབང་དུ་མི་འགྲོ་བ། </a><a data-m="1246771" data-d="4235">ཐར་པའི་ལམ་ཡུན་རིང་དུ་རྒྱུད་ལ་བསྟེན་རྒྱུད་ལ་སྐྱེ་འོང་བ་དེ་ལ་</a><a data-m="1251006" data-d="3500">སེམས་བྲོད་པའམ་དགའ་བ་རྙེད་པས་དེ་ལ་སེམས་སྟོབས་མི་ལྷོད་པ་</a><a data-m="1254506" data-d="3479">སྒོམ་སྒྲུབ་ལ་བརྩོན་པར་བྱེད་པ་དེ་དམ་པའི་ཆོས་རིན་པོ་ཆེའི་</a><a data-m="1257985" data-d="3064">སྣོད་མཆོག་ཏུ་གྱུར་པ་གསེར་ཞུན་མའི་སྣོད་ལྟ་བུ་ཡིན་པ་གསུངས། </a><a data-m="1261056" data-d="4122">(253) སྣོད་ངན་དོན་ཆུང་ཆོས་དྲུག་བསྟན་པ་ནི། །ཡུན་རིང་བསྒོམས་ཀྱང་རང་རྒྱུད་མ་གྲོལ་ན། ། </a><a data-m="1265178" data-d="3693">དགོན་པར་གནས་ཀྱང་དོན་ཆུང་རི་དྭགས་འདྲ། །སྡེ་སྣོད་ཤེས་ཀྱང་གཉེན་པོར་མ་སོང་ན། ། </a><a data-m="1268878" data-d="3693">ཐོས་བསམ་ཆེ་ཡང་དོན་ཆུང་ནེ་ཙོ་འདྲ། །བླ་མ་བསྟེན་ཡང་གདམས་པ་མ་ལོན་ན། ། </a><a data-m="1272571" data-d="4078">མདོ་སྟོར་རྒྱ་མཚོའི་འགྲམ་དུ་སྐོམ་རིད་ལུས། །གདམས་ངག་ཡོད་ཀྱང་རྒྱུད་ལ་མ་འབྱོར་ན། ། </a><a data-m="1276649" data-d="5165">བཅངས་པ་དོན་ཆུང་སྨན་དཔྱད་ཡི་གེ་འདྲ། །དྲོད་རྟགས་ཐོབ་ཀྱང་སེམས་ཉིད་མ་རྟོགས་ན། ། </a><a data-m="1281814" data-d="6142">སྒོམ་པ་དོན་ཆུང་མུ་སྟེགས་ལམ་ཞུགས་འདྲ། །དཀའ་སྤྱད་ཆེ་ཡང་ཡོན་ཏན་མ་སྐྱེས་ན། ། </a><a data-m="1287956" data-d="3793">འབད་པ་དོན་ཆུང་སྤང་ཕུག་ཕྱི་བ་འདྲ། །དེ་བས་གནད་དུ་འགྲོ་བ་ཤིན་ཏུ་གཅེས། ། </a><a data-m="1291756" data-d="6165">གསུངས་པ་འདི། དམ་པའི་ཆོས་ཀྱིས་རྒྱུད་མ་དུལ་སྣོད་ངན་པ་</a><a data-m="1297921" data-d="4200">འཇིག་རྟེན་བྱ་བ་དོན་ཆུང་ཆུང་ཡིན་པའི་ཆོས་དྲུག་ཡོད། གང་རེད་ཟེར་ན། </a><a data-m="1302128" data-d="2921">ལོ་དང་ཟླ་བ་ཞག་མང་པོ་ལ་རི་ཁྲོད་ལ་བསྒོམས་</a><a data-m="1305056" data-d="3322">རང་གི་རྒྱུད་ཀྱི་ཉོན་མོངས་པའི་འཆིང་བ་མ་གྲོལ་ན་ནི། </a><a data-m="1308378" data-d="3350">དེ་ནས་དགོན་པར་མི་ཚེ་གཅིག་ཏུ་སྡོད་བསྡད་ནའང་</a><a data-m="1311742" data-d="3479">རི་དྭགས་དང་གཅན་གཟན་ཐམས་ཅད་ལུང་པ་སྟོང་པ་ལ་ཡོད་རྒྱུ་རེད་དུས་</a><a data-m="1315221" data-d="4057">དེ་དང་འདྲ་བ་ཡིན། ཆོས་སྡེ་སྣོད་གསུམ་པོ་དེ་ཕར་འཆད་ཤེས་ཀྱང་</a><a data-m="1319285" data-d="4186">རང་གི་ཉོན་མོངས་པའི་གཉེན་པོར་མ་སོང་ན་ནི་ཐོས་བསམ་རྒྱ་ཆེན་པོ་ཡིན་ཡང་</a><a data-m="1323478" data-d="2114">དོན་ཆུང་ཆུང་གི་ནེ་ཙོ་དང་འདྲ་བ་སྟེ། </a><a data-m="1325592" data-d="6372">དཔེར་ན་སྡེ་སྣོད་བཅུ་གཉིས་བློ་ལ་སྐྱོར་བའི་ལེགས་པའི་སྐར་མ་དང་</a><a data-m="1331964" data-d="3414">ལྷས་སྦྱིན་གྱིས་སྡེ་སྣོད་གླང་པོ་ཆེའི་ཁུར་ཙམ་ཤེས་ནའང་</a><a data-m="1335385" data-d="2379">སངས་རྒྱས་ལ་སྐུར་འདེབས་ལོག་ལྟ་བྱེད་བསྡད་པས་</a><a data-m="1337771" data-d="3435">སངས་རྒྱས་སྐུ་མདུན་རང་ལ་དམྱལ་བ་ལྷུང་བ་དེ་དང་འདྲ་བ་ཡིན། </a><a data-m="1341214" data-d="3550">བླ་མ་ལོ་དང་ཟླ་བ་མང་པོ་བསྟེན་ཏེ་ལུས་དང་གྲིབ་མ་བཞིན་དུ་</a><a data-m="1344771" data-d="3128">འགྲོགས་བསྡད་ཡོད་ན་བླ་མའི་ཐུགས་ཀྱི་བཅུད་འདྲ་འདི་གང་རེད་ཟེར་ན། </a><a data-m="1347906" data-d="2693">མན་ངག་གི་གདམས་ངག་འདི་རེད། </a><a data-m="1350606" data-d="2915">འདི་གདམས་ངག་འདི་བླ་མའི་ཐུགས་ནས་ཚུལ་བཞིན་དུ་མ་གསན་ན་</a><a data-m="1353521" data-d="4150">མཐའ་ཡས་རྒྱ་མཚོ་ནང་ནས་ནོར་བུ་ལེན་སོང་སོང་སྟེ་ནོར་བུ་མ་ལོན། </a><a data-m="1357671" data-d="2364">དེ་ནས་མུ་གེས་ཤི་འགྲོ་བ་དང་འདྲ་འདྲ་རེད། </a><a data-m="1360049" data-d="2657">དེ་ནས་གདམས་ངག་ཡོད་པ་དེ་རང་གི་རྒྱུད་ལ་འབྱོར་ཏེ་</a><a data-m="1362706" data-d="2936">གདམས་ངག་གི་དྲོད་རྟགས་མངོན་སུམ་དུ་མ་ཐོབ་ན་ནི། </a><a data-m="1365649" data-d="4900">དེ་ནས་རང་གི་ཉོན་མོངས་པའི་ལས་འདིའི་གཉེན་པོ་མི་འགྲོ་དུས་བཟུང་སྟེ་</a><a data-m="1370549" data-d="2122">དཔེར་ན་སྨན་པ་མཁས་པ་ཞིག་ཡོད་ན། </a><a data-m="1372671" data-d="4135">སྨན་པ་དེས་ནད་པའི་མགོ་ན་སྨན་དཔྱད་ཀློག་སྟེ་ཊི་བི་(TB)འདྲ་དང་</a><a data-m="1376806" data-d="1615">བད་ཀན་འདྲ་ན་འོང་བའི་གང་ཟག་དེ་ལ་</a><a data-m="1378435" data-d="3543">ཕན་རྒྱུ་མ་རེད་དུས་དཔེ་དེ་དང་འདྲ་བ་ཡིན། </a><a data-m="1381978" data-d="2386">ལམ་གྱི་དྲོད་རྟགས་ལ་མངོན་ཤེས་རྫུ་འཕྲུལ་</a><a data-m="1384364" data-d="1835">གྲུབ་རྟགས་ལ་སོགས་པ་བསྟན་རྒྱུ་ཡོད་ན། </a><a data-m="1386199" data-d="4000">རང་གི་སེམས་ཉིད་གནས་ལུགས་སྒྲ་ཇི་བཞིན་དུ་མ་རྟོགས་ནས་བཟུང་སྟེ་</a><a data-m="1390199" data-d="2629">ཡུན་རིང་པོ་བསྒོམ་ན་ནི་དོན་ཆུང་བ་ཡིན་ཏེ། </a><a data-m="1392828" data-d="2157">མུ་སྟེགས་པ་རྣམས་ལའང་ནམ་མཁའ་ལ་འཕུར་བ་དང༌། </a><a data-m="1394999" data-d="3157">ཡིན་མི་སྲིད་པ་ལ་སོགས་པའི་རྫུ་འཕྲུལ་བསྟན་པ་དང་འདྲ་བ་ཡིན། </a><a data-m="1398156" data-d="3786">ཟས་གོས་མི་དགོས་པའི་དཀའ་ཚེགས་རྒྱ་ཆེན་པོ་ཞིག་བྱས་ནའང་</a><a data-m="1401949" data-d="2222">གང་ཡང་ཡོན་ཏན་རྒྱུད་ལ་མ་སྐྱེས་ནས་བཟུང་སྟེ། </a><a data-m="1404178" data-d="3321">རང་གི་སྡུག་བསྔལ་རང་ལ་སྟེར་བསྡད་དེ་དོན་དག་མེད་པ་ཡིན། </a><a data-m="1407499" data-d="2100">སྤང་ལ་ཕུག་ཕྱི་བ་ཡོད་པ་དང་འདྲ་བས། </a><a data-m="1409599" data-d="2979">དེ་བས་ན་དམ་པའི་ཆོས་གནད་དུ་འགྲོ་བ་ཤིན་ཏུ་གཅེས། </a><a data-m="1412585" data-d="4171">(254) བླ་མ་མཆོག་གི་རྟགས་དྲུག་བསྟན་པ་ནི། །བསྟེན་ཚེ་བག་དྲོ་ཆོས་ལ་བློ་འགྲོ་ན། ། </a><a data-m="1416756" data-d="4158">བསྒྲུབས་པའི་བྱིན་རླབས་སྤྲིན་ཕུང་ཡོད་པའི་རྟགས། །སློབ་མ་སྒྲུབ་བཅུག་ཡོན་ཏན་སྣ་མང་ན། ། </a><a data-m="1420928" data-d="3700">ཟབ་མོའི་སྙན་བརྒྱུད་གདམས་པ་ཆེ་བའི་རྟགས། །འཁོར་དང་ཡོ་བྱད་གཞན་ཤོར་ཕྲག་དོག་མེད། ། </a><a data-m="1424635" data-d="3714">འཇིག་རྟེན་མངོན་ཞེན་འདོད་བློ་ཟད་པའི་རྟགས། །བློ་རིག་གང་ཡང་ལམ་དུ་འཇུག་ཤེས་ན། ། </a><a data-m="1428356" data-d="4008">འགྲོ་དོན་ཐབས་མཁས་ཐུགས་རྗེ་ཡོད་པའི་རྟགས། །སྡུག་བསྔལ་བ་ལ་ཕན་འདོགས་རྒྱ་ཆེ་ན། ། </a><a data-m="1432364" data-d="3664">ཚད་མེད་སེམས་བསྐྱེད་སྙིང་རྗེ་འབྱོངས་པའི་རྟགས། ཁོང་ཡངས་བློ་བདེ་བྱ་བ་བྲལ་བ་ན། ། </a><a data-m="1436028" data-d="3821">གནས་ལུགས་རྟོགས་པའི་གདེང་དང་ལྡན་པའི་རྟགས། །དེ་འདྲའི་མཚན་ལྡན་བླ་མ་བཙལ་ལ་བསྟེན། ། </a><a data-m="1439856" data-d="5243">གསུངས་དུས། བླ་མ་མཚན་ཉིད་དང་ལྡན་པའི་རྟགས་རྣམ་པ་དྲུག་ཡོད། </a><a data-m="1445099" data-d="4022">གང་རེད་ཟེར་ན། བླ་མ་དེའི་ཞབས་ལ་རྩེ་གཅིག་ཏུ་བསྟེན་པའི་ཚེ་ན་</a><a data-m="1449135" data-d="2157">རང་གི་ལུས་ངག་ཡིད་གསུམ་ཞི་དུལ་དུ་འགྲོ། </a><a data-m="1451292" data-d="2972">དམ་པའི་ཆོས་ལ་བློ་རང་ཤུགས་ཀྱིས་འགྲོ་བ་ཞིག་ཡོད་ན་</a><a data-m="1454264" data-d="6028">བླ་མ་དེ་ལ་བརྒྱུད་པ་དང་བཅས་པ་རྣམས་ཀྱི་བྱིན་རླབས་ཀྱི་སྤྲིན་ཕུང་ཡོད་པའི་རྟགས་ཡིན་པས། </a><a data-m="1460299" data-d="2586">བླ་མའི་བྱིན་རླབས་སེམས་ལ་ཞུགས་ཟེར་བ་དེ་ཡིན། </a><a data-m="1462892" data-d="4829">སློབ་མ་དེ་དག་གིས་ཆོས་ཞུ་ནའང་བླ་མས་ཡོན་ཏན་འདི་དང་འདི་ལྟ་བུ་</a><a data-m="1467721" data-d="2850">ཡོད་པའི་ཆོས་སྒྲུབ་ཆོག་ཟེར་ནས་དེ་འདྲའི་སྒྲུབ་པ་ལ་</a><a data-m="1470571" data-d="5585">གཙོ་བོ་བསྐུལ་བ་བྱེད་དེ་བླ་མ་བསྟེན་གྱི་བསྟེན་གྱི་ཡོན་ཏན་ཇེ་མང་དུ་འབྱུང་ན། </a><a data-m="1476156" data-d="3215">དེ་ནས་བླ་མ་དེ་ལ་ཟབ་མོ་གདམས་ངག་སྙན་བརྒྱུད་ཡོད་པའི་རྟགས་རེད། </a><a data-m="1479378" data-d="2943">འཁོར་དང་ཡོ་བྱད་ཇི་ཙམ་མང་དུ་ཡོད་ནའང་</a><a data-m="1482328" data-d="2921">གཞན་ལ་ཤོར་བས་ཕྲག་དོག་མེད་པ་དང༌། འཁོར་རྣམས་ཀྱང་དེ་ལ་གཅིག་གིས་གཅིག་མི་དགའ་བ་མེད་པ་དང༌། </a><a data-m="1485256" data-d="2058">ཕ་མ་གཅིག་གི་བུ་བརྒྱུད་བཞིན་དུ་ཡོད་ན། </a><a data-m="1487314" data-d="3000">བླ་མ་དེ་ཉིད་ཀྱང་འཇིག་རྟེན་གྱི་ཆོས་ལ་མངོན་ཞེན་</a><a data-m="1490314" data-d="2414">ཆགས་སྡང་གི་འདོད་བློ་ཟད་པའི་རྟགས་ཡིན། </a><a data-m="1492728" data-d="4650">བློ་རིག་དང་མཐུན་པའི་གདུལ་བྱ་དེ་ཐམས་ཅད་ཐར་པ་དང་</a><a data-m="1497385" data-d="2629">ཐམས་ཅད་མཁྱེན་པའི་ལམ་སྒྲུབ་བྱེད་ལ་ཡར་འཇུག་ཤེས་ན། </a><a data-m="1500021" data-d="2914">བླ་མ་འདི་འགྲོ་བ་འདུལ་བའི་ཐབས་ལ་མཁས་ཤིང་</a><a data-m="1502935" data-d="2836">སེམས་ཅན་ལ་ཐུགས་རྗེ་བརྩེ་བ་ཡོད་པའི་རྟགས། </a><a data-m="1505778" data-d="1886">སྡུག་བསྔལ་བ་ལ་ཕན་འདོགས་རྒྱ་ཆེ་ན། </a><a data-m="1507678" data-d="4293">སུ་སྒྲིབ་པ་ཆེ། སུ་སྡིག་པ་ཆེ། སུ་ནད་པ་ལྟ་བུ་ཡིན་ན་</a><a data-m="1511971" data-d="2000">དེ་ལ་ལྷག་པར་དུ་ཐུགས་བརྩེ་བ་ཡོད་ན་</a><a data-m="1513971" data-d="3771">བླ་མ་དེའི་རྒྱུད་ལ་བྱང་ཆུབ་ཀྱི་སེམས་སྙིང་རྗེ་ཡོད་པའི་རྟགས་ཡིན། </a><a data-m="1517742" data-d="3379">དེ་ནས་འཁོར་རྣམས་ཀྱིས་མི་འདོད་པ་བྱེད་པའི་ལོག་སྒྲུབ་ལྟ་བུ་དང༌། </a><a data-m="1521128" data-d="1878">ཕན་ཚུན་འཐབ་འཛིང་ལ་སོགས་པ་བྱས་ན། </a><a data-m="1523006" data-d="4936">བླ་མ་དེ་ཉིད་ཀྱང་ཁོག་ཡངས་བློ་བདེ་འཇིག་རྟེན་ཚེ་འདིའི་བྱ་བ་མང་པོ་</a><a data-m="1527949" data-d="4215">སྒྲུབ་རྒྱུ་མེད་ན་གནས་ལུགས་རྟོགས་པའི་གདེང་དང་ལྡན་པའི་རྟགས་ཡིན་པས་ན། </a><a data-m="1532171" data-d="2721">དེ་རྟགས་དྲུག་ཚང་འདུག་ན་མཚན་ལྡན་བླ་མ་འདི་ག་ན་འདུག་</a><a data-m="1534892" data-d="2064">བལྟ་སྟེ་བཙལ་ནས་རྙེད་དགོས་པ་ཡིན། </a><a data-m="1536956" data-d="4193">(255) ཆོས་སྒྲུབ་རྣམས་ཀྱི་རྟགས་དྲུག་སྤང་བ་ནི། །མི་ཆོས་ཁ་འཛིན་ཆེ་ན་ཆགས་སྡང་ཡོད་པའི་རྟགས། ། </a><a data-m="1541171" data-d="4493">ཅི་བྱས་སྡང་བར་མཐོང་ན་ལོག་ལྟ་སྐྱེས་པའི་རྟགས། །འཁྲུལ་སྣང་གཅེས་འཛིན་མང་ན་དགེ་སྦྱོར་འགྲིབ་པའི་རྟགས། ། </a><a data-m="1545671" data-d="4643">ཕ་ཡུལ་ཡོ་བྱད་གསོག་ན་ཆོས་ལས་ལོག་པའི་རྟགས། །ཚེ་འདི་དོན་དུ་གཉེར་ན་བར་ཆད་བདུད་ཀྱི་རྟགས། ། </a><a data-m="1550314" data-d="2585">ཆོས་ལ་ངེས་ཤེས་མེད་ན་ཐར་ལམ་སྟོར་བའི་རྟགས། ། </a><a data-m="1552899" data-d="5686">ཆོས་སྒྲུབ་པའི་གང་ཟག་དེ་རྣམས་ལ་ཆོས་མི་སྒྲུབ་པའི་རྟགས་དྲུག་ཡོད་</a><a data-m="1558592" data-d="3236">དེ་རྟགས་དྲུག་འདི་སྤོང་དགོས་པ་ཡིན། གང་རེད་ཟེར་ན། </a><a data-m="1561828" data-d="2936">འཇིག་རྟེན་མི་ཆོས་འདི་སྲིད་ཇུས་གཙོ་བོར་བྱས་ནས། </a><a data-m="1564764" data-d="3957">དེ་ནས་རང་ཕྱོགས་ལ་ཆགས་ཆེ་གཞན་ཕྱོགས་ལ་སྡང་བའི་ལས་ཀ་མང་པོ་བྱས་ན་</a><a data-m="1568721" data-d="3264">དེ་ཁྱེད་ཉེ་རིང་ཆགས་སྡང་ངེས་ཤེས་མེད་པའི་རྟགས་ཡིན། </a><a data-m="1571992" data-d="4829">ཁྱད་པར་ལུས་ངག་ཡིད་གསུམ་གྱིས་བྱ་བ་ཅི་བྱེད་བསྡད་ན་ཡང་</a><a data-m="1576821" data-d="3900">སྡང་སེམས་འདྲ་ཞིག་མ་གཏོགས་མེད་ན་བླ་མ་ཅི་མཛད་ལེགས་པར་མི་མཐོང་སྟེ་</a><a data-m="1580721" data-d="1564">ལོག་ལྟ་སྐྱེས་པའི་རྟགས་ཡིན། </a><a data-m="1582285" data-d="3750">ཚེ་འདིའི་བྱ་བའི་འཁྲུལ་སྣང་སྙན་གྲགས་ནོར་དང་ལོངས་སྤྱོད་</a><a data-m="1586035" data-d="2493">དབང་ཐང་གཟི་བརྗིད་ལ་སོགས་པ་ལ་གཅེས་འཛིན་མང་ན་</a><a data-m="1588535" data-d="2064">དགེ་སྦྱོར་མ་འགྲིབ་འགྲོ་བའི་རྟགས་ཡིན། </a><a data-m="1590599" data-d="3807">ཕ་ཡུལ་དུ་ཡོ་བྱད་བསགས་ནས་བསྡད་ཡིན་ན་དམ་པའི་ཆོས་ལས་ལོག་སྟེ་</a><a data-m="1594414" data-d="1800">བྱ་བྲལ་བྱ་བས་ཁུར་འགྲོ་བའི་རྟགས་ཡིན། </a><a data-m="1596221" data-d="3193">ཚེ་འདི་འབའ་ཞིག་དོན་དུ་གཉེར་ཏེ་ཕྱི་མ་མི་འཚེར་ན་ནི་</a><a data-m="1599421" data-d="1835">བར་ཆད་བདུད་ཀྱིས་ཞུགས་པའི་རྟགས་ཡིན། </a><a data-m="1601256" data-d="3565">རང་གིས་ཆོས་ཤེས་པ་དེ་ལ་ཐོས་བསམ་སྒོམ་གསུམ་སྒོ་ནས་</a><a data-m="1604828" data-d="2414">ཡིད་ཆེས་ཀྱི་ངེས་པ་རྩེ་གཅིག་ཏུ་མེད་ན་</a><a data-m="1607242" data-d="3179">ཐར་པའི་ལམ་འདི་སྟོར་ཏེ་བརླག་སོང་བའི་རྟགས་ཡིན། </a><a data-m="1610428" data-d="6750">(256) ནོར་བ་དྲུག་གི་རང་བཞིན་སྤང་བ་ནི། །འདི་ཕྱིའི་སྐྱབས་གནས་བླ་མ་མི་མཆོད་པར། ། </a><a data-m="1617179" data-d="3980">མགུ་བྱེད་ཉེ་འབྲེལ་སྐྱོང་བ་ཤིན་ཏུ་ནོར། །དངོས་གྲུབ་རྩ་བ་བཟླས་བརྗོད་མི་བྱེད་པར། ། </a><a data-m="1621166" data-d="3640">ཟད་མེད་ལོང་གཏམ་གཏོང་བ་ཤིན་ཏུ་ནོར། །དད་སོགས་འཕགས་པའི་ནོར་བདུན་མི་གསོག་པར། ། </a><a data-m="1624806" data-d="3920">སྡུག་བསྔལ་རྩ་བ་ནོར་གསོག་ཤིན་ཏུ་ནོར། །སེམས་ཉིད་དོན་གྱི་གནས་ལུགས་མི་སྒོམ་པར། ། </a><a data-m="1628726" data-d="3867">རྣམ་གཡེང་འདུ་འཛིའི་བྱ་བ་སྒྲུབ་པ་ནོར། །ཉེས་པའི་འབྱུང་གནས་ངར་འཛིན་མི་འདུལ་བར། </a><a data-m="1632599" data-d="3780">ཁེ་གྲགས་ལོ་འདོད་མངོན་རློམ་བྱེད་པ་ནོར། །མ་རིག་མུན་སེལ་ཐོས་བསམ་མི་བྱེད་པར། ། </a><a data-m="1636386" data-d="5467">སྙམ་བྱེད་མུན་པའི་བླུན་སྒོམ་བྱེད་པ་ནོར། །ནོར་བ་སྤངས་ན་ཐར་ལམ་ཉེ་བར་འགྱུར། ། </a><a data-m="1641859" data-d="3307">ཞེས་གསུངས་དུས། ནོར་བ་དྲུག་གི་རང་བཞིན་འདི་སྤང་དགོས། </a><a data-m="1645166" data-d="2453">སྤང་དགོས་པའི་རྒྱུ་མཚན་གང་ནོར་འགྲོ་རེད་ཟེར་ན། </a><a data-m="1647619" data-d="3387">འདི་ཕྱིའི་བསླུ་མེད་སྐྱབས་གནས་རང་གི་རྩ་བའི་བླ་མ་དེ་ལ་</a><a data-m="1651006" data-d="4380">ཅི་མཛད་ལེགས་པར་མཐོང་བའི་སྒོ་ནས་གུས་པ་བྱས་མཆོད་པ་དང༌། </a><a data-m="1655386" data-d="2973">བཀུར་སྟི་དང༌། བླ་མ་ལ་ཐུགས་མཉེས་པ་མི་བྱེད་པར་</a><a data-m="1658359" data-d="4353">རང་གི་ཕ་མ་ཉེ་འབྲེལ་ཐམས་ཅད་སྐྱོང་སོང་ན་ཤིན་ཏུ་ནོར་བ་ཡིན། </a><a data-m="1662712" data-d="3227">མཆོག་དང་ཐུན་མོང་གི་དངོས་གྲུབ་རྩ་བ་ཡི་དམ་གྱི་བཟླས་བརྗོད་རེད། </a><a data-m="1665939" data-d="4387">འདི་མི་བྱེད་པ་འཇིག་རྟེན་གྱི་ཆགས་སྡང་དང༌། </a><a data-m="1670339" data-d="4340">དམག་དང་སྒྲུང་ལ་སོགས་པའི་གཏམ་སྐད་ཆ་མང་པོ་གཏོང་བ་ཤིན་ཏུ་ནོར་བ་ཡིན། </a><a data-m="1674679" data-d="2753">དད་པ་ལ་སོགས་པ་འཕགས་པའི་ནོར་བདུན་འདི་རྒྱུད་ལ་</a><a data-m="1677432" data-d="2327">སྔོན་ནས་ཡོད་པ་འདི་གོང་འཕེལ་དང༌། </a><a data-m="1679779" data-d="3760">མེད་པ་གསར་དུ་མི་བྱེད་པ་སྡུག་བསྔལ་གྱི་རྩ་བ་གསེར་དངུལ་</a><a data-m="1683539" data-d="4533">ནོར་ཞིང་ཁ་ལ་སོགས་པ་གསོག་པ་ནི་ཤིན་ཏུ་ནོར་བ་ཡིན། </a><a data-m="1688072" data-d="2747">སེམས་ཉིད་དོན་གྱི་གནས་ལུགས་འདི་ཚུལ་བཞིན་དུ་མི་སྒོམ་པ་</a><a data-m="1690819" data-d="2547">རྣམ་གཡེང་གི་དབང་དུ་འགྲོ་སྟེ་རྣམ་གཡེང་དང་</a><a data-m="1693372" data-d="2894">འདུ་འཛིའི་བྱ་བ་སྒྲུབ་པ་འདི་ཤིན་ཏུ་ནོར་བ་ཡིན། </a><a data-m="1696279" data-d="3667">ཉེས་པ་ཐམས་ཅད་ཀྱི་འབྱུང་གནས་ང་ཡིན་བསམ་ངར་འཛིན་འདི་མི་འདུལ་བ། </a><a data-m="1699952" data-d="6334">འཇིག་རྟེན་གོ་ས་ལོངས་སྤྱོད་ཆེན་པོ་ལ་སྤྱོད་པ་ཁེ་གྲགས་དང་</a><a data-m="1706292" data-d="2634">ལོ་འདོད་མངོན་རློམ་བྱེད་པ་ནོར་བ་ཡིན། </a><a data-m="1708926" data-d="3966">མ་རིག་པའི་མུན་པ་སེལ་བ་དམ་པའི་ཆོས་ལ་ཐོས་བསམ་སྒོམ་གསུམ་མི་བྱེད་པར། </a><a data-m="1712906" data-d="3053">འཇིག་རྟེན་གྱི་བྱ་བ་རྒྱུ་འབྲས་མི་རྩི་བ་དང༌། </a><a data-m="1715966" data-d="3860">ཚེ་འདིའི་བྱ་བ་གཙོ་བོར་བྱེད་པའི་བླུན་སྒོམ་བྱེད་པ་ནོར་བ་ཡིན་པས། </a><a data-m="1719826" data-d="4760">ནོར་བ་སྤངས་ནས་ཐར་པའི་ལམ་ཉེ་བ་ལ་མྱུར་དུ་བསྟེན་དགོས་པ་ཡིན། </a><a data-m="1724586" data-d="3980">(257) གདམས་ངག་དྲུག་གིས་གནད་དུ་བསྣུན་པ་ནི། །རྐང་མེད་ཡུར་བར་མི་འབབ་མཁས་པའི་བླ་མ་བསྟེན། ། </a><a data-m="1728566" data-d="5326">འཁྲུལ་བར་འགྲོ་བའི་རྟེན་ཡིན་ལོག་དམན་བྱ་བ་དོར། །གཞན་གྱི་ངན་སྤྱོད་འགོ་བས་མི་དང་འགྲོགས་མི་བྱ། ། </a><a data-m="1733899" data-d="5320">བསམ་གཏན་གཡེང་བའི་ཚེར་མ་ཐ་སྙད་ཚིག་མ་རྩོད། །བྲེལ་དོ་ཟིན་པའི་དུས་མེད་བྱ་བྱེད་འཕྲོ་ལ་བོར། ། </a><a data-m="1739226" data-d="4840">དངོས་གྲུབ་རིང་བར་འགྱུར་བས་ཡི་དམ་གཞན་མ་སྤེལ། །བཟའ་བཏུང་སྲེད་པ་འཕེལ་བས་གང་བྱུང་འཚོ་བ་བསྟེན། ། </a><a data-m="1744086" data-d="2046">དེ་ལྟར་བྱས་ན་ཀུན་སྤྱོད་དགེ་བ་འཕེལ། ། </a><a data-m="1746146" data-d="6193">གསུངས་ནས་བཟུང་སྟེ། ད་དམ་པའི་ཆོས་སྒྲུབ་པ་ལ་གདམས་ངག་དྲུག་གིས་གནད་དུ་བསྡུས་པ་འདི་ནི། </a><a data-m="1752339" data-d="4800">དཔེར་ན་ཆུ་ཕ་རོལ་དུ་འདྲེན་དགོས་ན། </a><a data-m="1757152" data-d="2760">དེ་ལ་ཡུར་བ་རྐང་པ་ཆག་ཚར་ཡུར་བ་བར་སྣང་མཁའ་ལ་</a><a data-m="1759912" data-d="2247">སྐྱོན་ཤོར་ཚར་ན་དེ་ནས་ཆུ་འབབ་རྒྱུ་མ་རེད། </a><a data-m="1762166" data-d="5126">དཔེ་དེ་བཞིན་རང་གིས་ཀྱང་བླ་མ་མཁས་གྲུབ་གཉིས་དང་ལྡན་པའི་གང་ཟག་ཅིག་ལ་མ་བསྟེན་ན། </a><a data-m="1767299" data-d="3173">དེའི་གདམས་ངག་གི་བྱིན་རླབས་ཀྱི་ཆུ་རྒྱུན་འབབ་ཀྱི་མ་རེད་</a><a data-m="1770479" data-d="1067">དེ་བསྟེན་དགོས་གསུངས་རེད། </a><a data-m="1771546" data-d="5173">དེ་ནས་འཁྲུལ་པའི་འགྲོ་བ་འདི་ཁམས་གསུམ་གྱི་སེམས་ཅན་འཁྲུལ་པ་</a><a data-m="1776719" data-d="1893">བྱིས་པ་སོ་སོ་སྐྱེ་བོ་ཐམས་ཅད་ནི། </a><a data-m="1778619" data-d="4267">དེ་སྔ་བར་དུ་འགྲོ་བ་རིགས་དྲུག་གི་གནས་སུ་འཁྲུལ་བསྡད་པ་ཡིན་པས་</a><a data-m="1782892" data-d="3320">སོ་སོ་སྐྱེ་བོའི་བྱེད་སྤྱོད་ལ་བྱས་ན་སྡིག་པ་མི་དགེ་བ་དང༌། </a><a data-m="1786212" data-d="4294">ཆོས་དང་འགལ་བ་མ་གཏོགས་གཏན་ནས་ཡོད་མ་རེད་དུས། </a><a data-m="1790512" data-d="5987">སོ་སོ་སྐྱེ་བོའི་བྱ་བ་འདི་ཕ་དོར་བ་དེ་བྱེད་དགོས་གསུངས། </a><a data-m="1796506" data-d="3913">ལྷག་པར་དུའང་སྡིག་པའི་གྲོགས་པོ་དང་རྣམ་གཡེང་དང་འདུ་འཛི་ལ་དགའ་བ་</a><a data-m="1800426" data-d="3453">དམ་པའི་ཆོས་ལ་མི་སྤྱོད་པའི་གང་ཟག་དང་ལྷན་ཅིག་ཏུ་འགྲོགས་ན། </a><a data-m="1803892" data-d="3094">དེའི་ངན་པའི་སྤྱོད་པ་འདི་འགོ་བས་ན་མི་དང་མི་འགྲོགས་པ་</a><a data-m="1806986" data-d="3520">རང་ཉིད་གཅིག་པུ་རི་ཁྲོད་དབེན་པའི་གནས་སུ་སྡོད་དགོས་པ་ཡིན། </a><a data-m="1810506" data-d="5960">སེམས་བྱིང་རྒོད་དང་བྲལ་བའི་བསམ་གཏན་གྱི་ངང་དུ་བཞག་པ་དེ་ལ་</a><a data-m="1816472" data-d="4920">ཚིག་གཡེང་ཚེར་མ་ལྟ་བུ་ལས་སུ་མི་རུང་བ་བྱེད་པ་འདི་གང་རེད་ཟེར་ན། </a><a data-m="1821392" data-d="3780">ཆགས་སྡང་དང༌། དོན་མེད་རྒྱལ་ཁམས་ལ་འཐབ་རྩོད་ཚིག་མང་པོ་དང༌། </a><a data-m="1825186" data-d="3926">ཕར་རྩོད་ཚུར་རྩོད་ལན་མང་པོ་བྱེད་རྒྱུ་འདི་སེམས་ལ་རྒོད་པོ་ཤོར་</a><a data-m="1829112" data-d="3434">བསམ་གཏན་ལ་ཚེར་མ་ལྟ་བུ་འོང་བས་དེ་རྩོད་པ་མ་བྱེད་གསུངས། </a><a data-m="1832552" data-d="4227">དེ་ནས་བྱ་བྱེད་ལས་ཀ་ཇི་ཙམ་ལས་ན་རང་ལ་དེ་ཙམ་ཞིག་བྲེལ་བ་ཆེ་འགྲོ་དུས། </a><a data-m="1836786" data-d="3226">ཁོམ་པའི་དུས་མེད་པས་ན་བྱ་བྱེད་ཐམས་ཅད་ཅམ་གྱིས་བཞག་སྟེ་</a><a data-m="1840012" data-d="1967">བྱར་མེད་ཀྱི་དོན་ལ་ལྟོས་གསུངས། </a><a data-m="1841986" data-d="4380">རང་གི་རྩ་བའི་ཡི་དམ་འདི་ཉིད་ཀྱི་དབང་དང་བྱིན་རླབས་གཞན་ལ་སྤེལ་ན། </a><a data-m="1846372" data-d="3454">རང་ལ་མཆོག་དང་ཐུན་མོང་དངོས་གྲུབ་འདི་ཐག་རིང་དུ་འགྲོ་བར་འགྱུར་བ་ཡིན་པས་</a><a data-m="1849826" data-d="3386">ཡི་དམ་འདི་གསང་སྟེ་སྦས་པ་མ་གཏོགས་གཞན་ལ་སྤེལ་མ་འབྲེལ། </a><a data-m="1853219" data-d="4900">དེ་ནས་ལྟོ་མང་པོ་བཟའ་རྒྱུ་དང་ཆང་མང་པོ་འཐུང་བའི་ཚེ་ན། </a><a data-m="1858119" data-d="4453">ཇི་ཙམ་ཟོས་ན་དེ་ཙམ་དུ་སྲེད་པ་འཕེལ་བ་ཡིན་པའི་ཕྱིར་ན་གང་བྱུང་གི་འཚོ་བ། </a><a data-m="1862572" data-d="2794">ལྟོ་བ་ལྡང་ངེས་ཙམ་ལ་བསྟེན་ན་མ་གཏོགས་མང་ཆེ། </a><a data-m="1865366" data-d="2606">དེ་ལྟར་བྱས་ན་ཀུན་སྤྱོད་ཐམས་ཅད་དགེ་བ་འཕེལ། </a><a data-m="1867979" data-d="3720">(258) སློབ་དཔོན་ངན་པའི་སྐྱོན་དྲུག་འགོ་བ་ནི། །བཤེས་གཉེན་ངན་པ་བསྟེན་པའི་སློབ་མ་དག །</a><a data-m="1871699" data-d="3960">གྲུབ་མཐའ་ངན་པས་རྟག་ཆད་མཐར་འཛིན་འགོ །སྤྱོད་པ་ངན་པས་མི་དགེ་ལོག་པར་འཁྲིད། ། </a><a data-m="1875672" data-d="3834">གྲུབ་རྟགས་ངན་པས་ཁོང་ཁྲོ་གདུག་རྩུབ་འཕེལ། །སྒོམ་པ་ངན་པས་འཁྲུལ་སྣང་བག་ཆགས་སྦྱོར། ། </a><a data-m="1879506" data-d="4026">ཉམས་ལེན་ངན་པས་འཇིག་རྟེན་ཆོས་ལ་འཆེལ། །འབྲས་བུ་ངན་པས་འཁོར་བ་ངན་སོང་ལྟུང༌། ། </a><a data-m="1883532" data-d="6260">དེ་ཕྱིར་དད་ལྡན་ཐར་ལམ་གཉེར་རྣམས་ཀྱིས། །བར་ཆད་བདུད་དུ་སློབ་དཔོན་ངན་པ་ཆེ། ། </a><a data-m="1889792" data-d="3274">དེ་བས་བརྟགས་ཏེ་རབ་ཏུ་སྤང་བར་བྱ། ། </a><a data-m="1893099" data-d="5100">གསུངས་རེད། ད་ཡང་སློབ་དཔོན་ནམ་བླ་མ་ངན་པ་བསྟེན་ན་</a><a data-m="1898199" data-d="2440">བླ་མ་ངན་པའི་སྐྱོན་དྲུག་འགོ་བ་སྟེ། </a><a data-m="1900646" data-d="3766">དཔེར་ན་མི་གཙང་བས་ལུས་ལ་འགོ་ན་དེའི་དྲི་མ་བྲོ་བ་ལྟ་བུ་ཡིན་པས་ན། </a><a data-m="1904412" data-d="3314">དེ་བཤེས་གཉེན་ངན་པ་བསྟེན་པའི་སློབ་མ་ཡོད་ན་</a><a data-m="1907726" data-d="4886">བཤེས་གཉེན་ཡང་ཆགས་སྡང་ཆེན་པོ་སློབ་མ་ཡང་ཆགས་སྡང་ཆེན་པོ་ཡིན་པས་</a><a data-m="1912612" data-d="2727">དེ་ཐམས་ཅད་ཀྱིས་གྲུབ་མཐའ་ལ་ལ་ལས་རྟག་པ་འཛིན། </a><a data-m="1915339" data-d="3320">ལ་ལས་ཆད་པ་འཛིན། དེ་རྟག་ཆད་གཉིས་འཛིན་པ་ཞུགས་དུས་</a><a data-m="1918672" data-d="1927">ངའི་གྲུབ་མཐའ་འདི་མཆོག་ཏུ་གྱུར་པ་ཡིན། </a><a data-m="1920612" data-d="2660">ཁོའི་གྲུབ་མཐའ་འདི་སྡུག་ཆགས་རེད་ཟེར་བ་ཡིན་པས་ན་</a><a data-m="1923272" data-d="2560">དེ་ཕྱིར་ན་དེ་ལ་བརྟེན་ལས་ངན་བསག་རེད། </a><a data-m="1925839" data-d="5460">དེ་ནས་སློབ་དཔོན་གྱི་སྤྱོད་པ་འཆལ་བའི་འཇོལ་ལོ་ཟོག་པོའི་སྤྱོད་པ་བྱེད་པ་དེ་ལ་བསྟེན་ན་</a><a data-m="1931299" data-d="4027">སློབ་མ་ཐམས་ཅད་ཀྱང་མི་དགེ་ལོག་པར་འཁྲིད་པར་འགྲོ་བ་ཡིན་པས་</a><a data-m="1935326" data-d="1973">དེ་ལྟ་བུའི་སྤྱོད་པ་བྱེད་མི་ཉན། </a><a data-m="1937299" data-d="2240">དེ་ནས་རང་གི་རྒྱུད་ལ་ཆོས་ཉིད་ཀྱི་རྟོགས་པ་</a><a data-m="1939539" data-d="2873">མངོན་སུམ་དུ་མ་སྐྱེས་བཞིན་དུ་ནམ་མཁའ་ནས་འཕུར་རྒྱུ། </a><a data-m="1942412" data-d="1260">མངོན་ཤེས་འཆད་རྒྱུ། </a><a data-m="1943686" data-d="2980">ལྷ་མཐོང་འདྲེ་མཐོང་མང་པོ་ཡོད་རྒྱུ་འདི་ཁོང་ཁྲོ་དང་</a><a data-m="1946672" data-d="2800">གདུག་རྩུབ་འཕེལ་བ་ཡིན་པས་དེ་ཆེད་དུ་མི་གཉེར། </a><a data-m="1949479" data-d="3193">སྒོམ་པ་ངན་པའི་སྒོ་ནས་ཞི་གནས་ཀྱི་ཉམས་ལྟ་བུ། </a><a data-m="1952679" data-d="3613">ཆོས་ཉིད་ཀྱི་དོན་མི་རྟོགས་ཉམས་སླ་བའི་འཁྲུལ་སྣང་ཡིན་པས་</a><a data-m="1956299" data-d="1873">དེའི་བག་ཆགས་ཐམས་ཅད་ལ་སྦྱོར། </a><a data-m="1958186" data-d="2913">ཉམས་ལེན་ལྟ་དགོངས་གདིང་དུ་འཁེལ་བར་འགྱུར་བ་མེད་ན་</a><a data-m="1961099" data-d="3627">ངན་པས་འཇིག་རྟེན་ཆོས་བརྒྱད་ཀྱི་བྱ་བ་ལ་འཆེལ་བར་འགྱུར་བ་ཡིན། </a><a data-m="1964726" data-d="3406">དེ་ལྟ་བུ་སློབ་དཔོན་ངན་པ་བསྟེན་ན་འབྲས་བུ་ཁམས་གསུམ་འཁོར་བ་དང་</a><a data-m="1968139" data-d="2073">ངན་སོང་ལ་ལྟུང་རྒྱུ་མ་གཏོགས་མེད་པས། </a><a data-m="1970219" data-d="2233">འབྲས་བུ་ངན་པས་འཁོར་བ་ངན་སོང་དུ་ལྟུང༌། </a><a data-m="1972452" data-d="3087">དེ་ཕྱིར་དད་ལྡན་ཐར་ལམ་དོན་དུ་གཉེར་བ་རྣམས་ཀྱིས་</a><a data-m="1975539" data-d="5440">ཐར་པའི་ལམ་གྱི་བར་ཆད་ཀྱི་བདུད་སློབ་དཔོན་ངན་པ་དེ་བས་ཆེ་མེད་པས་ན། </a><a data-m="1980979" data-d="4040">དང་པོ་ཆོས་དང་འབྲེལ་བ་མ་བཞག་གོང་བླ་མ་ལེགས་པར་བརྟག །</a><a data-m="1985026" data-d="3906">སྡིག་པའི་སློབ་དཔོན་རེད་བསྡད་ན་རབ་ཏུ་སྤང་བར་བྱེད་དགོས་པ་ཡིན། </a><a data-m="1988946" data-d="4600">(259) གྲོགས་ངན་སྤྱོད་པ་འགོ་བའི་ཆོས་དྲུག་ནི། །བསམ་མེད་བྱིས་དང་འགྲོགས་ན་དོན་ཆུང་སྤྱོད་པ་འགོ །</a><a data-m="1993546" data-d="4886">ན་ཕྲད་གཞོན་དང་འགྲོགས་ན་རྩེ་རྒོད་སྤྱོད་པ་འགོ །ཁྱིམ་པ་རྣམས་དང་འགྲོགས་ན་སོ་ནམ་ཁེ་གྲགས་འགོ །</a><a data-m="1998432" data-d="5054">ཚོང་པ་དག་དང་འགྲོགས་ན་ཁེ་སྤོགས་གསོག་བྲུན་འགོ །ཞེ་སྡང་ཅན་དང་འགྲོགས་ན་གདུག་རྩུབ་སྤྱོད་པ་འགོ །</a><a data-m="2003486" data-d="6320">གཉེན་བཤེས་སྐྱོང་དང་འགྲོགས་ན་ལྟོ་གོས་བཟའ་འཚོལ་འགོ །དེ་བས་གྲོགས་ངན་སྤངས་ལ་གྲོགས་བཟང་ཆོས་ལྡན་བསྟེན། ། </a><a data-m="2009812" data-d="4960">ཞེས་པ་སྟེ། གྲོགས་ངན་པའི་སྤྱོད་པ་འགོ་བ་ཡིན་པས་བླ་མ་མིན་ནའང་</a><a data-m="2014772" data-d="3794">གྲོགས་ངན་པ་དང་འགྲོགས་མི་རུང༌། གྲོགས་ངན་པ་གང་ཡིན་ཟེར་ན། </a><a data-m="2018572" data-d="3874">འཇིག་རྟེན་ཚེ་འདིའི་བྱ་བ་མ་གཏོགས་པའི་ཕྱི་མའི་བྱ་བ་ལ་གཏན་ནས་</a><a data-m="2022446" data-d="2393">བསམ་མི་ཤེས་པའི་བྱིས་པ་དང་འགྲོགས་སོང་ན། </a><a data-m="2024859" data-d="2207">ཚེ་འདིའི་དགྲ་འདུལ་རྒྱུ། གཉེན་སྐྱོང་རྒྱུ། </a><a data-m="2027066" data-d="5233">ཞིང་ཁ་སོ་ནམ་ལ་སོགས་པའི་སྤྱོད་པ་འདི་འགོ་འགྲོ་རེད་མ་གཏོགས་ཆོས་དང་མི་ལྡན། </a><a data-m="2032299" data-d="5813">ན་ཚོད་གཞོན་ནུ་གྱུར་པ་བུ་དང་བུ་མོ་དང་ལྷན་ཅིག་ཏུ་འགྲོགས་ན། </a><a data-m="2038126" data-d="4700">གླུ་བྲོ་གར་འདོད་པའི་རྩེད་འཇོ་ལ་གཡེང་འགྲོ་སྟེ་སེམས་རྒོད་པ་ལ་ཆགས་ཏེ་</a><a data-m="2042826" data-d="2466">ཚུལ་ཁྲིམས་ལ་སོགས་པ་ཉམས་པའི་རྐྱེན་འབྱུང༌། </a><a data-m="2045292" data-d="4360">ཁྱིམ་པ་ཕོ་མོ་རྣམས་དང་ལྷན་ཅིག་ཏུ་འགྲོགས་ན་ཁྱིམ་པའི་བྱ་བ་སོ་ནམ་དང༌། </a><a data-m="2049652" data-d="3487">རང་གིས་ཁེ་འཐོབ་རྒྱུ་དང༌། རང་གྲགས་པ་འཐོབ་རྒྱུ་རེད་དུས་</a><a data-m="2053146" data-d="2160">དེ་བསམ་བློ་མ་གཏོགས་ཆོས་དང་མི་སྦྱོར། </a><a data-m="2055306" data-d="3239">དེ་ནས་ཚོང་བྱས་པ་དག་དང་འགྲོགས་ན་གཡོ་སྒྱུའི་སྒོ་ནས་</a><a data-m="2058572" data-d="5187">ཕ་རོལ་པོ་མགོ་སྐོར་ཏེ་རང་ལ་ཁེ་འཐོབ་བྱེད་ཀྱི་དང་ནོར་གསོག་རྒྱུ་འགོ་བ་ཡིན། </a><a data-m="2063766" data-d="3313">མི་ཞེ་སྡང་རླུང་ཚ་བོ་དང་འགྲོགས་ན་སྦྲུལ་བཞིན་དུ་</a><a data-m="2067079" data-d="3573">གདུག་རྩུབ་ཀྱི་སྤྱོད་པ་འགོ་སྟེ་རང་ཡང་རླུང་ཚ་བོ་འགྱུར་བ་ཡིན། </a><a data-m="2070652" data-d="3954">གཉེན་བཤེས་ལ་ཞེན་ཆགས་ཆེན་པོ་དང་འགྲོགས་ན་གཉེན་བཤེས་དེ་ལ་</a><a data-m="2074606" data-d="3533">ལྟོ་གོས་ཟས་འཚོལ་གྱི་སྒོ་ནས་དེའི་བྱ་བ་མི་འོང་བསྡད་དུས་</a><a data-m="2078139" data-d="2147">ཆོས་འཕྲོ་བརླག་ཏུ་འགྲོ་བ་ཡིན། </a><a data-m="2080292" data-d="2747">དེ་བས་གྲོགས་ངན་པ་སྤངས་ལ་གྲོགས་བཟང་པོ་ཆོས་དང་</a><a data-m="2083039" data-d="2446">མཐུན་པའི་གྲོགས་པོ་བསྟེན་འོས་པ་ཡིན། </a><a data-m="2085485" data-d="4406">(260) བྱུར་ངན་ཁྱིམ་ཐབ་བསྟེན་པའི་ཉེས་དྲུག་ནི། །མི་རྟག་རྒྱུད་ལ་སྐྱེས་ཀྱང་སྒྲུབ་པ་ལེ་ལོས་འཁྱེར། ། </a><a data-m="2089906" data-d="5920">དད་པ་ཤེས་རབ་འཛོམས་ཀྱང་བྱ་བའི་སྐབས་མི་རྙེད། །ཚེ་འདི་དགོས་མེད་ཤེས་ཀྱང་འཇིག་རྟེན་བློས་མི་ཐོངས། ། </a><a data-m="2095826" data-d="5053">ཟབ་མོའི་གདམས་པ་ཡོད་ཀྱང་ཉམས་ལེན་ཡིད་སྨོན་ལུས། །ཐོས་བསམ་ཤེས་རྒྱ་ཆེ་ཡང་རང་གཞན་ཕན་མི་ཐོགས། ། </a><a data-m="2100892" data-d="4707">གནས་ལུགས་ལྟ་བ་གོ་ཡང་ཐ་མལ་ངང་དུ་འཆི། །དེ་འདྲའི་དབང་དུ་མ་སོང་ཤིན་ཏུ་གཟབ་པར་བྱ། ། </a><a data-m="2105599" data-d="4727">ཞེས་པ་སྟེ། བྱུར་ཟེར་མཁན་འདི་ཉེས་པ་མང་པོ་ཡོད་པའི་སྤྱོད་པ་རེད་དུས། </a><a data-m="2110332" data-d="2794">དེ་ལྟ་བུ་སྤྱོད་པའི་གང་ཟག་དང་ལྷན་ཅིག་ཏུ་བསྟེན་ན་</a><a data-m="2113132" data-d="2534">དེ་སྤྱོད་པ་དེ་རང་ལ་འགོས་འགྲོ་བ་ཡིན། </a><a data-m="2115666" data-d="3846">གང་རེད་ཟེར་ན། ཁ་ཡིས་མི་རྟག་པ། མི་རྟག་པ་ཟེར་</a><a data-m="2119512" data-d="2467">འཆི་བ་མི་རྟག་པ་རྒྱུད་ལ་བསྐྱེད་པར་བྱས་ན་ཡང༌། </a><a data-m="2121979" data-d="3140">འཆི་བ་མི་རྟག་པ་དྲན་དུས་དམ་པའི་ཆོས་སྒྲུབ་དགོས་རེད་དེ། </a><a data-m="2125119" data-d="3173">བསྒྲུབ་རྒྱུ་ཆོས་དེ་མི་སྒྲུབ། ཁ་མི་རྟག་པ་རེད་སོང་ན་</a><a data-m="2128306" data-d="2580">ལེ་ལོའི་གཡེང་བས་འཁྱེར་འགྲོ་བ་ཡིན། </a><a data-m="2130886" data-d="4960">དད་པ་དང་ཤེས་རབ་འཛོམ་བསྡད་ནའང་ཐོས་བསམ་སྒོམ་གསུམ་གྱི་བྱ་བ་མི་བརྩོན་ན་</a><a data-m="2135852" data-d="2380">དད་པ་ཤེས་རབ་གཉིས་ཀྱིས་ལས་ཀ་མི་བྱེད་རེད་དུས། </a><a data-m="2138232" data-d="3794">དེ་ཕྱིར་ན་ཐར་པའི་ལམ་གྱི་སྐབས་མི་རྙེད་པ་ཡིན། </a><a data-m="2142032" data-d="2960">འཇིག་རྟེན་ཚེ་འདིའི་བྱ་བ་ཐམས་ཅད་དགོས་པ་མེད་པ་རེད། </a><a data-m="2145006" data-d="2526">རྨི་ལམ་རེད། སྒྱུ་མ་རེད་བསམ་ནས་འཇིག་རྟེན་གྱི་བྱ་བ་</a><a data-m="2147532" data-d="3174">བློས་མ་བཏང་བསྡད་ན་དེ་གྲུབ་འབྲས་མ་ཐོན་པ་ཡིན། </a><a data-m="2150706" data-d="2613">ཟབ་མོའི་གདམས་ངག་མང་པོ་ཞིག་རང་གིས་གསན། </a><a data-m="2153319" data-d="6667">ཐོས་ཀྱང་ཐོས། བླ་མའི་བཀའ་འདྲ་ཞིག་ཐོབ་པ་ཡོད་ནའང་ཉམས་ལེན་ཐམས་ཅད་མ་འོངས་པ་ན་</a><a data-m="2159992" data-d="2587">འདི་ལྟར་ཤོག་ཅེས་ཡིད་སྨོན་ཙམ་དུ་ལུས་སོང་ན། </a><a data-m="2162579" data-d="4153">ད་ལྟ་སྐྱེ་འཆི་བར་དོའི་འཁྲུལ་པ་སྦྱང་པ་ལ་ཕན་མི་ཐོགས་པ་ཡིན། </a><a data-m="2166739" data-d="2680">ཐོས་བསམ་དང་ཤེས་རབ་རྒྱ་ཆེན་པོ་ཡོད་ནའང་</a><a data-m="2169419" data-d="3693">དེ་ཐོས་བསམ་གྱིས་ཆོས་དང་རང་རྒྱུད་འདྲེས་པ་ཞིག་མེད་ན། </a><a data-m="2173112" data-d="3007">རང་ལ་སྒྲིབ་ཉོན་མོངས་པ་འཆིང་བ་ལས་གྲོལ་བ་དང་</a><a data-m="2176119" data-d="1667">གཞན་ལ་ཕན་མི་ཐོགས་པ་ཡིན། </a><a data-m="2177786" data-d="3000">གནས་ལུགས་ཀྱི་ལྟ་བ་འདི་འདྲ་ཞིག་རེད་ཟེར་གོ་སོང་ནའང་</a><a data-m="2180812" data-d="4254">ལྟ་བའི་གདིང་མ་ཐོབ་ནས་བཟུང་སྟེ་ཐ་མལ་གྱི་ངང་དུ་འཆི་འགྲོ་བ་ཡིན་པས། </a><a data-m="2185086" data-d="3426">ཕལ་ཆེར་ཆོས་པའི་གཟུགས་བརྙན་གྱིས་ཆོས་མིན་བྱེད་པ་ཤ་སྟག །</a><a data-m="2188519" data-d="3820">ཆོས་ལ་ཆོས་མ་སོང་ན་ཆོས་ཀྱིས་སླར་ངན་སོང་ལ་འགྲོ་བའི་རྒྱུ་བྱེད་</a><a data-m="2192346" data-d="2553">གསུངས་པའི་དབང་དུ་མ་སོང་བ་ཤིན་ཏུ་གཟབ་པར་བྱ། </a><a data-m="2194906" data-d="6580">(261) བསླུ་བྲིད་བདུད་ཀྱི་ཆོས་དྲུག་བསྟན་པ་ནི། །ནོར་སྲེད་ཅན་རྣམས་རྫས་ཀྱིས་བསླུས་པའི་བདུད། །མཁྱེན་རྒྱ་ཅན་རྣམས་ཡོན་ཏན་བསླུས་པའི་བདུད། ། </a><a data-m="2201486" data-d="4073">མཐོན་པོའི་རིགས་རྣམས་སྐྱེས་པས་བསླུས་པའི་བདུད། །འདུ་བ་ཅན་རྣམས་བསོད་ནམས་བསླུས་པའི་བདུད། ། </a><a data-m="2205559" data-d="4067">ལས་ངན་ཅན་རྣམས་རྐྱེན་ངན་བསླུས་པའི་བདུད། །གྲགས་འདོད་ཅན་རྣམས་གཏམ་གྱིས་བསླུས་པའི་བདུད། ། </a><a data-m="2209626" data-d="2553">ཤིན་ཏུ་མང་བས་དེ་དབང་མ་སོང་བྱ། ། </a><a data-m="2212179" data-d="4893">ཞེས་པ་སྟེ། རང་མགོ་སྐོར་བྱེད་ལ་བསླུ་བྲིད་ཟེར། </a><a data-m="2217079" data-d="4300">དེ་བསླུ་བྲིད་ཀྱི་དབང་དུ་སོང་ན་བདུད་ཀྱིས་བར་དུ་གཅོད་བྱེད་རེད་དུས་དེ་ཆོས་དྲུག་ཡོད། </a><a data-m="2221386" data-d="3866">གང་རེད་ཟེར་ན། ནོར་ཞེན་ཆགས་ཆེན་པོ་བྱས་ཏེ་རྒྱུ་ཕྱུག་པོ་དགོས་</a><a data-m="2225252" data-d="4134">བསམ་པ་ཐམས་ཅད་དེ་ནོར་རིན་ཐང་ཆེ་ཚད་ཐམས་ཅད་ལ་དགའ། </a><a data-m="2229386" data-d="3580">དེ་ཡིན་གཅིག་མིན་གཅིག་དེ་རང་ལ་ཨེ་ཐོབ་བལྟ་བ་དང༌། </a><a data-m="2232972" data-d="4047">གཞན་ནས་རྐུ་བྱེད་པ་དང་མ་བྱིན་པ་ལེན་པ་ལ་སོགས་པ་བྱས་ན་</a><a data-m="2237019" data-d="3853">དེ་བསླུས་པའི་བདུད་ཡིན། རིག་པའི་གནས་ལྔ་ཤེས་པ་ལ་སོགས་པ་</a><a data-m="2240879" data-d="3053">མཁྱེན་རྒྱ་ཅན་ཡིན་ན་དེ་ཡོན་ཏན་རྒྱུད་ལ་སྐྱེ་བའི་ཚེ་ན་</a><a data-m="2243932" data-d="5740">ང་རྒྱལ་གྱི་བདུད་ཁོང་དུ་ཞུགས་ཏེ་ཚེ་ཕྱི་མ་དམྱལ་བ་དེ་བསླུས་པའི་བདུད་ཡིན། </a><a data-m="2249672" data-d="5334">ཐོབ་དང་གོ་ས་མཐོན་པོ་རིགས་སུ་གྱུར་པ་ཐམས་ཅད་</a><a data-m="2255012" data-d="3947">མཐོན་པོ་རང་ལས་ཕ་རོལ་པོ་ཟིལ་གྱིས་གནོན་པ་ཁོ་ན་ལ་བསམ་བློ་བཏང་</a><a data-m="2258966" data-d="3186">མི་མགོ་སྐོར་བྱེད་པ་དེ་བསླུས་པའི་བདུད་ཡིན། </a><a data-m="2262159" data-d="3693">དེ་ནས་འཁོར་མང་པོ་དང༌། སློབ་མ་མང་པོ་དང༌། དགེ་འདུན་མང་པོ་དང༌། </a><a data-m="2265852" data-d="3387">མི་མང་པོའི་འགོ་ཁྲིད་བྱས་ན་དེ་མི་ཤེས་པ་ཅན་རེད། </a><a data-m="2269239" data-d="2387">འགོ་ཁྲིད་ཆེན་པོ་ཆེན་པོ་འདུག་ཟེར་གྲགས་པ་འཐོབ་འོང་ན་</a><a data-m="2271626" data-d="3840">རང་གིས་ཀྱང་དེ་ཡིན་སྣང་ཤར་ན་དེ་བསོད་ནམས་འདི་བསླུས་པའི་བདུད་ཡིན། </a><a data-m="2275466" data-d="4740">སྲོག་གཅོད་དང་གཡང་མཆོང་བག་མེད་བྱས་པ་ལ་སོགས་པའི་</a><a data-m="2280206" data-d="4126">ལས་ངན་པའི་གང་ཟག་ཐམས་ཅད་ན་ཚ་གདོན་བགེགས་རྐྱེན་ངན་བྱས་ན་</a><a data-m="2284339" data-d="1280">དེ་བསླུས་པའི་བདུད་ཡིན། </a><a data-m="2285619" data-d="3493">འཇིག་རྟེན་ན་སྙན་གྲགས་ཆེན་པོ་རེད་དགོས་འདུག་བསམ་ནས་སྙན་གྲགས་བསྒྲུབ་ན། </a><a data-m="2289119" data-d="3267">དེ་ནས་སྙན་གྲགས་གཏམ་ཙམ་གྱི་བྲག་ཅའི་རོལ་མོ་ལྟ་བུ་རེད་དུས་</a><a data-m="2292386" data-d="2366">དེ་བསླུས་པའི་བདུད་དུ་འགྱུར་བ་ཡིན་པས། </a><a data-m="2294752" data-d="4767">ཤིན་ཏུ་མང་བས་ན་བདུད་དྲུག་གི་དབང་དུ་མ་སོང་བ་ཤིན་ཏུ་གཅེས་པ་ཡིན། </a><a data-m="2299526" data-d="4480">(262) བསླབ་ཉེས་དྲེད་པོར་སོང་བའི་སྐྱོན་དྲུག་ནི། །ཐ་མལ་བསམ་བློ་བྱ་བྱེད་ལོང་གཏམ་མང༌། ། </a><a data-m="2304006" data-d="5340">འཁྲུལ་པའི་ཉེས་སྤྱོད་གཅིག་ཕྱིར་གཅིག་མཐུད་འབྱུང༌། །ལྟ་བར་བདག་འཛིན་ཆགས་སྡང་སྣ་ཚོགས་སྤྱོད། ། </a><a data-m="2309346" data-d="3926">སྒོམ་པར་ངན་སེམས་ལོག་ལྟ་རྒྱུན་མི་འཆད། །སྤྱོད་པར་མི་དགེ་ཆོས་མིན་སྣ་ཚོགས་སྤྱོད། ། </a><a data-m="2313279" data-d="3927">ཆོས་ལ་བློ་དྲེད་ཚེ་འདིའི་དབང་སོང་བ། །དེ་དག་ཐར་པའི་ལམ་སྟོར་དྲེད་པོ་སྟེ། ། </a><a data-m="2317246" data-d="3713">བསླབ་ཉེས་ངན་ལང་ཆེ་བས་རིང་དུ་སྤང༌། ། </a><a data-m="2320959" data-d="4687">ཞེས་པ་སྟེ། བསླབ་པ་ཚུལ་བཞིན་དུ་བསླབ་པ་གསུམ་གྱི་ཡོན་ཏན་སྤྱད་ནའང་</a><a data-m="2325646" data-d="4126">དེ་བསླབ་པ་གསུམ་གྱི་ཡོན་ཏན་འདི་ཡ་ལེགས་པོ་མ་སྤྱད་པ་བསླབ་པ་ཉེས་སོང༌། </a><a data-m="2329772" data-d="2954">ཉེས་སོང་ན་ཆོས་ཆོས་དྲེད་འཁུར་བའི་སྐྱོན་དྲུག་ཡོད། </a><a data-m="2332726" data-d="5793">གང་རེད་ཟེར་ན། ཐ་མལ་གྱི་བསམ་བློ་མང་པོ་ཅན་ཞིག་བསམ་བློ་འཁོར་བསྡད་ནས་</a><a data-m="2338519" data-d="6733">ལོང་གཏམ་སྟེ་འཇིག་རྟེན་རྒྱལ་ཁབ་ནང་གི་སྲིད་ཇུས་ལྟ་བུ་སྐད་ཆ་མང་པོ་བཤད་འགྲོ་དུས། </a><a data-m="2345252" data-d="3934">དེའི་ཚེ་ན་འཁྲུལ་པའི་ཉེས་པ་སྤྱོད་པ་རེད་དུས་ཆུའི་གཉེར་མ་བཞིན་དུ་</a><a data-m="2349186" data-d="3733">གཅིག་རྗེས་གཅིག་མཐུད་དུ་འགྲོ་སྟེ་དེ་འཛད་པའི་དུས་མེད་པས་</a><a data-m="2352919" data-d="2187">མི་མགོ་སྐོར་ཏེ་ཚེ་ཟད་འགྲོ་བ་ཡིན། </a><a data-m="2355106" data-d="3753">ལྟ་བ་སྟེ་སྟོང་ཉིད་ཀྱི་དོན་མ་རྟོགས་ནས་</a><a data-m="2358866" data-d="3480">བདག་འཛིན་དང་རང་ཕྱོགས་ཀྱི་གྲུབ་མཐའ་ལ་ཆགས། </a><a data-m="2362346" data-d="3080">གཞན་ཕྱོགས་ཀྱི་གྲུབ་མཐའ་ལ་སྡང་བ་སྣ་ཚོགས་པ་སྤྱད་ནས་བཟུང་</a><a data-m="2365426" data-d="3260">ལྟ་བ་མངོན་ཞེན་ཅན་དུ་འགྲོ་བས་དེ་མི་ཐུབ། </a><a data-m="2368712" data-d="4434">སྒོམ་པར་བྱེད་པ་དེ་ལའང་གཞན་དང་འགྲན་སེམས་ཀྱི་སྒོ་ནས་སྒོམ་པ་ཞིག་བྱས་ན། </a><a data-m="2373146" data-d="3600">སྒོམ་པ་ཡང་དག་པ་རྒྱུད་ལ་མི་སྐྱེ་འོང་དུས་ཆོས་ལ་</a><a data-m="2376746" data-d="1620">རྟགས་འཐོན་རྒྱུ་མི་འདུག་སྙམ་པ་དང༌། </a><a data-m="2378379" data-d="3907">བླ་མ་ལ་བྱིན་རླབས་མིན་འདུག་སྙམ་པའི་ལོག་ལྟ་རྒྱུན་མི་འཆད། </a><a data-m="2382292" data-d="2454">སྤྱོད་པ་སྡིག་པ་མི་དགེ་བ་དང་འདྲེས་སོང་ན་</a><a data-m="2384759" data-d="2920">ཆོས་མིན་སྣ་ཚོགས་པ་སྤྱད་པར་འགྱུར་བ་ཡིན། </a><a data-m="2387679" data-d="2707">དེ་ཕ་ལྟ་སྒོམ་སྤྱོད་གསུམ་དང་འདྲེས་སོང་ན་</a><a data-m="2390386" data-d="3486">དམ་པའི་ཆོས་ག་ཚོད་ཐོས་ནའང་དེ་ལྟ་བུ་</a><a data-m="2393879" data-d="2820">གསུངས་ཡོད་རྒྱུ་རེད་སྙམ་སྟེ་སྣང་མེད་ལྟ་བུ་བྱས། </a><a data-m="2396699" data-d="2627">འཇིག་རྟེན་ཚེ་འདིའི་སྙན་གྲགས་ཀྱི་དབང་དུ་སོང་ནས་</a><a data-m="2399326" data-d="3160">དེ་དག་ཐར་པ་ཐམས་ཅད་མཁྱེན་པའི་ལམ་སྟོར་ཏེ་</a><a data-m="2402486" data-d="2026">མི་རྙེད་ཀྱིས་ཆོས་ཀྱི་དྲེད་པོ་སྟེ། </a><a data-m="2404512" data-d="4120">བསླབ་ཉེས་ངན་ལང་ཆེ་བས་ན་རིང་དུ་སྤང་བར་བྱ་དགོས་པ་ཡིན། </a><a data-m="2408632" data-d="4407">(263) དགེ་སྡིག་འདྲེས་མ་སྤང་བའི་ཆོས་དྲུག་ནི། །བཅུད་མེད་ཆགས་སྡང་འཕེལ་བའི་སློབ་དཔོན་མ་བསྟེན་ཅིག །</a><a data-m="2413039" data-d="5007">སྣོད་མེད་ཉེས་སྐྱོན་རྟོག་པའི་སློབ་མ་མ་བསྟེན་ཅིག །མི་དགེ་སྡིག་པ་བསགས་པའི་དགེ་བ་མ་བྱེད་ཅིག །</a><a data-m="2418046" data-d="4773">བཀུར་སྟི་ཁ་ལན་རེ་བའི་སྦྱིན་པ་མ་བཏང་ཅིག །ཟས་ནོར་ཉེ་འབྲེལ་གསོ་བའི་མཆོད་པ་མ་བྱེད་ཅིག །</a><a data-m="2422819" data-d="5700">གཡོ་སྒྱུས་རྙེད་པ་འཚོལ་བའི་ཆོས་བཤད་མ་བཏང་ཅིག །འདི་ལ་ཉན་ན་ཆོས་དང་མཐུན་པར་འོང༌། ། </a><a data-m="2428519" data-d="4260">གསུངས་པ། དགེ་བ་དང་སྡིག་པ་གཉིས་འདྲེས་མ་ཤོར་ན་</a><a data-m="2432779" data-d="3420">ཟས་ཞིམ་པོ་ཞིག་ཡོད་ན་དེ་དུག་དང་བསྲེས་བཞག་རྒྱུ་ལྟ་བུ། </a><a data-m="2436206" data-d="3040">ནས་དང་འབྲས་ལ་སོགས་པ་ཡིན་ན་ཞབས་དྲུང་དུ་རྡོ་ལྟ་བུ་</a><a data-m="2439246" data-d="4820">བསླད་མང་པོ་ཡོད་ན་དེ་ཟས་བཟང་པོའི་གོ་ཆོད་རྒྱུ་མ་རེད་དུས་</a><a data-m="2444072" data-d="2587">དེ་ལྟ་བུའི་ཆོས་དྲུག་ཡོད། གང་རེད་ཟེར་ན། </a><a data-m="2446659" data-d="4713">སློབ་དཔོན་ལ་ནང་དུ་མཁས་བཙུན་བཟང་གསུམ་གྱི་ཡོན་ཏན་གྱི་བཅུད་མི་ཆེ། </a><a data-m="2451379" data-d="3113">ཕྱི་ནས་ཡིན་ན་རང་ཕྱོགས་ཀྱི་སློབ་མ་ཐམས་ཅད་ལ་ཆགས། </a><a data-m="2454492" data-d="2994">གཞན་ཕྱོགས་ཀྱི་བླ་མ་སློབ་མ་ལ་སྡང་བ་དེ་ལ་བསྟེན་ན། </a><a data-m="2457486" data-d="2200">རང་གི་རྒྱུད་ཞི་ཞིང་དུལ་བའི་དུས་དང་</a><a data-m="2459692" data-d="2834">ཆོས་ཀྱིས་ཐུལ་དུས་མེད་པས་དེ་མ་བསྟེན་གསུངས། </a><a data-m="2462532" data-d="3114">དམ་པའི་ཆོས་ཀྱི་སྣོད་དང་མི་ལྡན་པ་དང༌། </a><a data-m="2465652" data-d="4314">དེ་ནས་མི་མང་པོ་ལྷན་ཅིག་ཏུ་ཚོགས་ཏེ་བླ་མ་དང་མཆེད་གྲོགས་སྐྱོན་དགར་ནས་</a><a data-m="2469966" data-d="3073">རྟོག་བསྡད་པའི་སློབ་མ་བསྟེན་ན་ཆགས་སྡང་དང་འདུ་འཛི་འཕེལ་ཏེ་</a><a data-m="2473039" data-d="3140">དམ་ཚིག་ལ་སེལ་འོང་བས་དེ་ལྟ་བུ་མ་བསྟེན་ཅིག །</a><a data-m="2476179" data-d="1947">མི་དགེ་སྡིག་པ་བསགས་པའི་ཟེར་དུས་</a><a data-m="2478126" data-d="2673">སྟོན་མོ་བྱས་ས་ལ་སྲོག་གཅོད་མང་པོ་བྱེད་པ། </a><a data-m="2480812" data-d="3034">ཤ་དང་ཆང་མཆོད་སྦྱིན་བྱས་པ་ལྟ་བུ་ཡིན་ན་</a><a data-m="2483846" data-d="4426">རྣམ་པ་དགེ་བ་རེད་དེ་དོན་དུ་སྡིག་པ་ཡིན་པས་དེ་ལྟ་བུ་མ་བྱེད་ཅིག །</a><a data-m="2488272" data-d="4767">གཞན་ལ་ནོར་ལ་སོགས་པའི་ལོངས་སྤྱོད་ཆེན་པོ་ཕར་སྦྱིན་པ་གཏོང་ནའང་</a><a data-m="2493039" data-d="3613">དེ་ལྟ་བུ་སྦྱིན་པ་བཏང་བ་རེད་ཟེར། སྙན་གྲགས་ཆེན་པོ་དང༌། </a><a data-m="2496659" data-d="3707">བརྒྱ་བཤིག་ན་སྟོང་འགུགས་ཟེར་བ་ལྟ་བུ་ཕར་ལ་ལག་རྟགས་མང་པོ་སྤྲད་ན་</a><a data-m="2500366" data-d="3500">ཚུར་ལ་རྙེད་པ་མང་པོ་རེ་བ་བྱས་ཏེ་དེ་ལྟ་བུའི་སྦྱིན་པ་མ་བཏང༌། </a><a data-m="2503866" data-d="5460">རང་གི་ཟས་ནོར་ཡོད་པ་དེ་ཐམས་ཅད་ཀྱིས་རང་གི་ཉེ་འབྲེལ་</a><a data-m="2509332" data-d="2574">ཕ་མ་སྤུན་མཆེད་ཐམས་ཆད་ཡང་ནས་ཡང་དུ་གསོས་ཏེ་</a><a data-m="2514592" data-d="5147">དེ་འབྲེལ་ཐག་མི་ཆོད་དེ་ཐར་པའི་ལམ་སྒྲུབ་པ་ལ་འོང་རྒྱུ་མ་རེད། </a><a data-m="2519739" data-d="1540">དེ་ལྟ་བུའི་མཆོད་པ་མི་བྱེད། </a><a data-m="2521286" data-d="4680">གཡོ་སྒྱུའི་སྒོ་ནས་གཞན་ལ་མགོ་སྐོར་ཏེ་སྦྱིན་བདག་ལ་སོགས་པ་</a><a data-m="2525979" data-d="5560">བསླུ་བའི་ཐབས་ཀྱིས་དཀོར་གྱི་རྙེད་པ་འདའི་ཆེད་དུ་དབང་ཡོན་ཟ་བ་དང༌། </a><a data-m="2531539" data-d="3733">ཆོས་བཤད་དེ་འབུལ་བ་ཆེན་པོ་ལ་སོགས་པ་དེ་ལྟ་བུ་མ་བཏང་ཅིག །</a><a data-m="2535279" data-d="3113">འདི་ལ་ཉན་ན་དམ་པའི་ཆོས་དང་མཐུན་པ་འོང་བ་ཡིན། </a><a data-m="2538392" data-d="4980">གོང་དུ་བཤད་པ་འདི་དགེ་སྡིག་འདྲེས་མའི་སྤྱོད་པ་དྲུག་པོ་འདི་སྤངས་བཞག་ན་</a><a data-m="2543372" data-d="1654">དམ་པའི་ཆོས་དང་མཐུན་པ་ཡིན། </a><a data-m="2545032" data-d="5520">(264) ལོ་འདོད་དོན་དང་འགལ་བའི་ཆོས་དྲུག་ནི། །ཐ་མལ་བློ་མ་ལོག་པའི་ཆོས་པ་ཡིན་ལོ་དང༌། ། </a><a data-m="2550552" data-d="4834">དད་གུས་བསྙེན་བཀུར་མེད་པའི་བླ་མ་བསྟེན་ལོ་དང༌། །ཆོས་དང་རང་རྒྱུད་མ་འདྲེས་སྟོན་ཆེན་ཡིན་ལོ་དང༌། ། </a><a data-m="2555392" data-d="4867">འདུ་འཛི་སྙོམ་ལས་མ་སྤངས་དགོན་པ་བསྟེན་ལོ་དང༌། །ཡོན་ཏན་གོང་དུ་མི་འཕེལ་བསམ་གཏན་སྒོམ་ལོ་དང༌། ། </a><a data-m="2560259" data-d="10747">སྒྲུབ་པ་གནད་དུ་མ་བསྣུན་གཞན་དོན་བྱེད་ལོ་དང༌། །འདི་དྲུག་འདྲ་མིན་འཆོལ་བས་མཁས་པས་རིང་དུ་སྤང༌། ། </a><a data-m="2571012" data-d="3134">ཞེས་པའི་སྒོ་ནས་བསྟན་པ་སྟེ། གང་རེད་ཟེར་ན། </a><a data-m="2574146" data-d="3220">ལོ་འདོད་ཟེར་དུས་ཕར་ལྟར་སྣང་ཙམ་དུ་དཔྱད་ན་</a><a data-m="2577374" data-d="5075">ཆོས་དང་མཐུན་པ་ཡིན་ན་འདྲ་དོན་ལ་ཐར་པའི་ལམ་དང་རྒྱབ་འགལ་བའི་ཆོས་དྲུག་ཡོད། </a><a data-m="2582449" data-d="4100">གང་རེད་ཟེར་ན། འཇིག་རྟེན་ཐ་མལ་གྱི་ཁམས་གསུམ་འཁོར་བ་ལ་ངེས་འབྱུང༌། </a><a data-m="2586549" data-d="3219">ལས་རྒྱུ་འབྲས་ལ་ཡིད་ཆེས་ཀྱིས་བློ་མ་ལོག་ན། </a><a data-m="2589774" data-d="2719">ཆོས་པ་ཡིན་མདོག་ཁ་པོ་བྱས་ཏེ་རི་ཁྲོད་ལ་བསྡད། </a><a data-m="2592499" data-d="2469">ཆོས་གོས་ལ་སོགས་པ་གྱོན་ན་ཕན་ཐོགས་མེད། </a><a data-m="2594974" data-d="4669">དད་གུས་དང་བསྙེན་བཀུར་མེད་པས་བླ་མའི་ཞབས་སུ་བསྟེན་བསྡད་ན་</a><a data-m="2599655" data-d="1619">བླ་མ་སངས་རྒྱས་སུ་དག་སྣང་དང༌། </a><a data-m="2601274" data-d="2013">ཅི་མཛད་ལེགས་མཐོང་གི་མོས་གུས་མེད་ན་</a><a data-m="2603293" data-d="3475">བླ་མའི་བྱིན་རླབས་རྒྱུད་ལ་མི་ཞུགས་པས་དོན་ལ་གཟུགས་བརྙན་ཙམ་ཞིག་ཡིན། </a><a data-m="2606774" data-d="2888">ཆོས་པོ་ཏི་བརྒྱ་ཕྲག་མང་པོ་ཐོས་ཚར་ནའང་</a><a data-m="2609662" data-d="2143">རང་གི་རྒྱུད་ལ་ཆོས་ཀྱི་ཡོན་ཏན་འདྲེས་ཏེ་</a><a data-m="2611805" data-d="2150">ཉོན་མོངས་དུག་ལྔའི་གཉེན་པོ་མ་སོང་ན། </a><a data-m="2613955" data-d="2269">ཆོས་མང་པོ་ཐོས་པའི་དགེ་བཤེས་དང༌། </a><a data-m="2616224" data-d="3100">སྟོན་པ་ཆེན་པོ་ཡིན་ལོ་ཟེར་ཡིན་མདོག་ཁ་པོ་རེད་གསུངས་རེད། </a><a data-m="2619324" data-d="4794">འདུ་འཛི་དང་སྙོམ་ལས་མ་སྤངས་རི་ཁྲོད་དགོན་པ་བསྟེན་ཏེ་འཁོར་མང་པོ་བསྟེན། </a><a data-m="2624124" data-d="2856">དེ་ལ་ཆགས་སྡང་མང་པོ་བསགས་དེ་འདྲ་བྱས་ན་</a><a data-m="2626980" data-d="3600">ལྟར་སྣང་མིང་ཙམ་དུ་རི་ཁྲོད་རེད་དེ་དོན་ལ་ཕན་པ་མ་ཐོགས། </a><a data-m="2630580" data-d="2357">རང་གི་རྒྱུད་ལ་ཉམས་དང་རྟོགས་པའི་ཡོན་ཏན་</a><a data-m="2632937" data-d="2887">གོང་དུ་མ་འཕེལ་བ་ལོ་མང་པོ་ལ་སྒོམ་བརྒྱབ་ཟེར། </a><a data-m="2635830" data-d="3582">ལོ་མང་པོ་ལ་འདག་སྦྱར་བྱས་ཡོད་ཟེར་ན་དེ་ཡང་མིང་ཙམ་དུ་རེད། </a><a data-m="2639418" data-d="2750">སྒྲུབ་པ་གནད་དུ་འགྲོ་བར་འགྱུར་བའི་སྒོ་ནས་</a><a data-m="2642174" data-d="1931">རང་གི་རྒྱུད་ཀྱི་བདག་འཛིན་ཐུལ། </a><a data-m="2644105" data-d="2957">གཞན་ཕན་གྱི་བསམ་པ་གཏིང་ཟབ་པ་རྒྱུད་ལ་སྐྱེས་ཏེ་</a><a data-m="2647074" data-d="3263">གཞན་དོན་བྱེད་པའི་དུས་ལ་མ་ཡིན་པ་གཞན་དོན་མང་པོ་བྱས་ན། </a><a data-m="2650343" data-d="2962">རང་ཉིད་མགོ་སྐོར་ཏེ་བསླུ་བའི་ཆོས་ཡིན་པས། </a><a data-m="2653305" data-d="4607">འདི་དྲུག་ནི་རྣམ་པ་ཙམ་དུ་ཟོལ་མའི་ཆོས་ཀྱི་གཟུགས་བརྙན་ཡིན་པས་</a><a data-m="2657918" data-d="2419">འདྲ་མིན་མཁས་པས་རིང་དུ་སྤང་བར་འགྱུར་བ་ཡིན། </a><a data-m="2660337" data-d="4131">(265) ཟོལ་མ་དྲུག་གིས་བསླུ་བའི་ཆོས་དྲུག་ནི། །ལྟ་བ་ཟོལ་མ་གདེང་དུ་མ་ཚུད་པའི། ། </a><a data-m="2664474" data-d="4494">གཡོམ་རྒྱུག་སྤྲོས་བྲལ་འདིས་ཀྱང་རང་སེམས་སླུ། །སྒོམ་པ་ཟོལ་མ་གནད་དུ་མ་ཐེབས་པའི། ། </a><a data-m="2668968" data-d="4081">བླུན་སྒོམ་ཡིད་དཔྱོད་འདིས་ཀྱང་རང་སེམས་སླུ། །སྤྱོད་པ་ཟོལ་མ་བག་དང་མི་ལྡན་པའི། ། </a><a data-m="2673055" data-d="3763">སྨྱོ་སྤྱོད་རྩིང་པོ་འདིས་ཀྱང་རང་སེམས་སླུ། །དམ་ཚིག་ཟོལ་མ་ཉེས་ལྟུང་མི་འཛེམ་པའི། ། </a><a data-m="2676818" data-d="4131">སྲུང་སྡོམ་ངོ་ལྐོག་འདིས་ཀྱང་རང་སེམས་སླུ། །ཐོས་བསམ་ཟོལ་མ་སངས་རྒྱས་མི་འདོད་པའི། ། </a><a data-m="2680955" data-d="3863">ང་མཁས་གྲགས་འདོད་འདིས་ཀྱང་རང་སེམས་སླུ། །འབྲས་བུ་ཟོལ་མ་སེམས་ཉིད་མ་རྟོགས་པའི། ། </a><a data-m="2684824" data-d="3850">ཕྱི་དུས་ཡིད་སྨོན་འདིས་ཀྱང་རང་སེམས་སླུ། །བསླུ་བྲིད་དབང་དུ་མ་སོང་ཤིན་ཏུ་གཅེས། ། </a><a data-m="2688674" data-d="6013">ཞེས་པ། ཆོས་ཡིན་མདོག་ཁ་པོའི་ཟོབ་ཀྱིས་འཇིག་རྟེན་མགོ་སྐོར་བའི་བསླུ་བའི་ཆོས་དྲུག་ཡོད། </a><a data-m="2694693" data-d="3162">གང་རེད་ཟེར་ན། སྟོང་ཉིད་ཀྱི་ལྟ་བ་མངོན་སུམ་དུ་མ་རྟོགས་ཏེ་</a><a data-m="2697868" data-d="5506">རྟོགས་ཡིན་མདོག་བྱས་ནས་མིག་ཆེན་པོ་ནམ་མཁའ་ལ་བྱེར་བ་ལྟ་བུ་བྱས་པ་འདི་ཡིན་ན། </a><a data-m="2703374" data-d="2638">འཇིག་རྟེན་གྱི་སྙན་གྲགས་ལྟ་བུའི་སྒོམ་ཆེན་རེད། </a><a data-m="2706012" data-d="3087">རྫོགས་ཆེན་པ་རེད་ཟེར། གཡམ་རྒྱུག་གི་སྤྲོས་བྲལ་ཡིན་པ་འདིས་</a><a data-m="2709105" data-d="3869">རང་གི་སེམས་སླུ་བ་ཡིན་པས་ན་སང་ཉིན་ངན་སོང་གསུམ་འགྲོ་བའི་རྒྱུ་ཡིན། </a><a data-m="2712974" data-d="3025">ལོ་དང་ཟླ་བ་མང་པོ་ལ་རི་ཁྲོད་དུ་བསྒོམས་ཡིན་ཟེར་</a><a data-m="2715999" data-d="2256">དོན་གནད་དུ་མ་སོང་བ་ངོམ་པར་བྱས་ན། </a><a data-m="2718262" data-d="1568">བླུན་སྒོམ་མུན་རྡོ་འཕེན་ཟེར་རེད། </a><a data-m="2719843" data-d="4037">དཔེར་ན་མདའ་འཕེན་ན་འབེན་གྱི་སྟེང་དུ་མ་ཕུག་པ་དང་འདྲ་བ་ཡིན། </a><a data-m="2723887" data-d="2687">དེ་འདྲ་དབང་གིས་སེམས་སླུ་འགྲོ་བ་མ་གཏོགས་</a><a data-m="2726580" data-d="2382">ཉམས་རྟོགས་སྒྲ་བཞིན་དུ་ཡོད་པ་མ་ཡིན། </a><a data-m="2728962" data-d="3212">དེ་ནས་སྤྱོད་པ་མཁས་བཙུན་བཟང་གསུམ་དང་ལྡན་པ་</a><a data-m="2732180" data-d="3700">ཞི་དུལ་བག་ཡོད་དང་བྱ་བྲལ་ཡིན་པ་ལྟ་བུ་ཟོལ་མདོག་བྱེད་པ་དང་ནི། </a><a data-m="2735893" data-d="3181">གསང་སྔགས་ཀྱི་སྤྱོད་པ་ཡིན་ཟེར་ཆང་འཐུང་</a><a data-m="2739074" data-d="2850">བུད་མེད་མང་པོ་བསྟེན་ནས་སྨྱོ་སྤྱོད་རྩིང་པོ་དེ་བྱས་ན། </a><a data-m="2741924" data-d="2119">དེ་ལྟ་བ་དང་སྤྱོད་པ་གཉིས་གོ་ནོར། </a><a data-m="2744049" data-d="3169">ནག་པོ་ཁ་འབྱམས་བདུད་ཀྱི་ལྟ་བས་རང་སེམས་སླུ་བ་ཡིན། </a><a data-m="2747224" data-d="3544">དམ་ཚིག་སྙིང་ཐག་པ་ནས་དྲན་པ་ཤེས་བཞིན་སྒོ་ནས་མ་བསྲུང་ན། </a><a data-m="2750774" data-d="3094">རང་གིས་ཆོས་ཞུ་བའི་བླ་མ་ལ་ལོག་ལྟ་བྱས། </a><a data-m="2753868" data-d="2762">གདམས་ངག་ལ་ཡིད་ཆེས་མེད་ནས་ཉེས་ལྟུང་ཅི་འབྱུང་ནའང་</a><a data-m="2756630" data-d="1519">བག་ཟོན་མི་བྱེད་པ་བྱས། </a><a data-m="2758155" data-d="2775">རང་སྒོ་གསུམ་ལ་སྲུང་སྡོམ་ཡིན་ལུགས་ཁ་པོ་དོན་དུ་</a><a data-m="2760930" data-d="3100">རང་གིས་སྲུང་སྡོམ་མི་བྱེད་པས་རང་སེམས་སླུ་བ་ཡིན། </a><a data-m="2764037" data-d="4156">ཐོས་པ་རྒྱ་ཆེན་པོ་དང་བསམ་པས་གྲུབ་མཐའ་གཏན་ལ་ཕབ་ཐུབ་ན་ཡང༌། </a><a data-m="2768199" data-d="2638">སངས་རྒྱས་གོ་འཕང་སྒྲུབ་བྱེད་ཀྱི་ཉམས་ལེན་མེད་དུས་</a><a data-m="2770837" data-d="3256">སངས་རྒྱས་གོ་འཕང་མི་ཐོབ་པས་ང་དེ་མཁས་པ་རེད་ཟེར་</a><a data-m="2774093" data-d="3119">གྲགས་ཡས་ཆེན་པོ་འདོད་པ་འདིས་རང་གི་སེམས་སླུ་བ་ཡིན། </a><a data-m="2777224" data-d="3200">དེ་ནས་ལྟ་སྒོམ་སྤྱོད་པའི་འབྲས་བུ་གང་རེད་ཟེར་ན། </a><a data-m="2780424" data-d="2938">སེམས་ཀྱི་ཆོས་ཉིད་བདེ་གཤེགས་སྙིང་པོའི་གནས་ལུགས་འདི་རྟོགས་དགོས་རེད། </a><a data-m="2783362" data-d="2362">དེ་མ་རྟོགས་ནས་རྟོགས་བསྡད་ཡོད་སྣང་བྱས་ཏེ། </a><a data-m="2785729" data-d="1723">མ་འོངས་པ་ན་རྟོགས་རྒྱུ་རེད་བསམ་རྒྱུ་</a><a data-m="2787464" data-d="2088">སྨོན་ལམ་འདེབས་པ་འདི་རང་སེམས་སླུ་བ་ཡིན། </a><a data-m="2789552" data-d="2741">དེ་དག་གིས་རང་གི་མགོ་རང་གིས་སྐོར་བ་བསླུ་བྲིད་</a><a data-m="2792299" data-d="4000">བྱིས་པའི་རྩེད་མོ་ལྟ་བུ་ཡིན་པས་དེ་ལྟར་མ་སོང་བ་ཤིན་ཏུ་གཅེས། </a></p>
</section></article>
</div>


<p id="mengag-dzo-10" style="font-size: 26pt; color: brown;">སྒྲ་བཅུ་པ།</p>         
<audio id="hyperplayer13" style="position:relative; width:97%" src="https://d3ctxlq1ktw2nl.cloudfront.net/staging/2024-11-17/391688829-44100-2-7c7d374f39ff7.m4a" type="audio/m4a" controlsList="nodownload" controls></audio>

          <div id="hypertranscript13" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="2838">(266) མི་རིགས་བྱ་བ་སྤང་བའི་ཆོས་དྲུག་ནི། །ཕ་མེས་བླ་འཚོང་ཆོས་དཔག་ཁྲམ་མ་བྱེད། ། སྤུན་གྲོགས་དམེ་ཤོར་མཆེད་གྲོགས་རྩོད་མ་བྱེད། །སྤྱི་ཡུལ་ཁྲིམས་འཇིགས་ཆོས་མིན་ལས་མ་བྱེད། ། ངན་སྐྱུགས་དུག་འཐོར་གཞན་གྱི་རྔན་མ་འདྲེན། །ཚོད་མེད་ཞལ་བཅེ་གང་ཟག་ཆོས་མ་གཤེ། ། </a><a data-m="2838" data-d="14283">མ་བཅོལ་གཉེར་བ་མི་ཆོས་འདུན་མ་ཞོག །བཅོལ་ཞིང་དབང་བ་ཆོས་ཀྱིས་སངས་རྒྱས་བསྒྲུབ། ། </a><a data-m="17121" data-d="6799">གསུངས་པ་སྟེ། དེ་བྱ་བ་བྱས་ན་རིགས་ཤིང་འཐད་པ་མ་ཡིན་པ་སྤང་དགོས་པའི་ཆོས་དྲུག་ཡོད། </a><a data-m="23924" data-d="4847">གང་རེད་ཟེར་ན། ཕ་དང་མེས་པོ་ཆོས་བྱས་པ་རིགས་བཟང་པོ་ཡིན་ནའང་</a><a data-m="28771" data-d="4039">དེའི་བུ་བརྒྱུད་ལས་སྐྱེས་པ་དེ་དག་གིས་ཆོས་བཞིན་དུ་མི་བྱེད། </a><a data-m="32810" data-d="2368">བླ་མ་དང་དཀོན་མཆོག་ལ་མཆོད་པ་མི་བྱེད། </a><a data-m="35200" data-d="3900">དགེ་བ་མི་བྱེད་པ་ཁྲམ་པའི་ལས་ཀ་འདི་མ་བྱེད་ཅིག་ཟེར། </a><a data-m="39100" data-d="4438">སྤུན་དང་གྲོགས་པོ་རྡོ་རྗེ་མཆེད་ལྕམ་བླ་མ་གཅིག་པའི་དམ་ཚིག་གཅིག་པ་ལ་</a><a data-m="43538" data-d="2966">ནང་ནས་ཡིན་ན་མི་དགའ་བའི་སྒོ་ནས་མི་ཁ། བྲ་མཆུ། </a><a data-m="46504" data-d="3381">དངོས་སུ་བསད་གྲོགས་བྱས་ན་དེའི་ས་གཞི་ལུང་པ་ཐམས་ཅད་</a><a data-m="49885" data-d="2317">དཔེར་ན་དགེ་འདུན་པ་ནང་མ་མཐུན་འཐབ་འོང་ན། </a><a data-m="52202" data-d="3618">དེ་དགེ་འདུན་འཐབ་སའི་ལུང་པ་འདིའི་འབུ་སྲིན་ཡན་ཆད་</a><a data-m="55820" data-d="3420">དམྱལ་བ་སྐྱེ་འགྲོ་བ་སངས་རྒྱས་ཀྱིས་གསུངས་རེད་དུས་དེ་ལྟ་བུའི་རྩོད་པ་མི་བྱེད། </a><a data-m="59240" data-d="4290">སྤྱིའི་ཡུལ་གྱི་རྒྱལ་པོས་ཡུལ་ལུང་སྤྱི་ལ་ཁྲིམས་བཅད་བཞག་རྒྱུ་</a><a data-m="63530" data-d="1414">དེའི་ཁྲིམས་ལ་གནས་དགོས་མ་གཏོགས། </a><a data-m="64944" data-d="3543">དེའི་ཁྲིམས་ལ་མི་གནས་པ་ཡང་གང་འདོད་ཀྱི་ལས་ཀ་བྱས་ན་</a><a data-m="68487" data-d="3892">དམ་པའི་ཆོས་དང་འགལ་བ་རེད་དུས་དེ་ལས་མི་བྱེད། </a><a data-m="72379" data-d="3791">སྤྱོད་པ་ངན་པའི་སྒོ་ནས་ཁ་ནས་མར་སྐྱུགས་འོང་བ་འདི་</a><a data-m="76170" data-d="3962">མི་གཞན་ལ་འབྱུང་ན་སུ་ཞིག་གིས་བཟའ་འདོད་ཡོད་རྒྱུ་མ་རེད་དུས། </a><a data-m="80132" data-d="3370">དཔེ་དེ་བཞིན་དུ་རང་གིས་སྦྱིན་པ་བཏང་བཞག་ཡོད་ན་</a><a data-m="83502" data-d="1710">ཁྱེད་ལ་ངོ་མིན་འདུག་ཟེར་མཁན་དང༌། </a><a data-m="85212" data-d="1679">རང་གིས་ཕན་ཆེན་པོ་བཏགས་ཡོད་ན་</a><a data-m="86891" data-d="3064">ཁྱེད་ང་ལ་ཕན་པ་བྱེད་ཀྱི་མི་འདུག་ཟེར་རྔན་མ་འདྲེན་གསུངས། </a><a data-m="89955" data-d="8912">མི་ཚོད་མ་བཟུང་བའི་ཞལ་ལྕེ་གཅོད་པ་ཟེར་ཁྲིམས་བཤད་ནའང་</a><a data-m="98867" data-d="3107">འཇིག་རྟེན་སྲིད་ཇུས་ཀྱི་ཁྲིམས་ཡང་དག་མི་ཤེས་པའི་སྒོ་ནས་</a><a data-m="101974" data-d="2384">ཁྲིམས་མང་པོ་བཅད་པས་གང་ཟག་དང་ཆོས་ལ་</a><a data-m="104358" data-d="2337">གཤེ་སྐུར་མང་པོ་འོང་རྒྱུ་ཡིན་པས་དེ་མ་བྱེད། </a><a data-m="106695" data-d="1693">གཞན་དག་གིས་ཡིན་གཅིག་མིན་གཅིག་</a><a data-m="108388" data-d="3185">རང་ལ་ཆེད་དུ་གཉེར་ཏེ་ཐར་པའི་ལམ་ལ་བཞག་ཤོག །</a><a data-m="111573" data-d="3552">གྲོགས་བཟང་པོ་བྱེད་ཤོག་ཟེར་དེ་ལྟ་བུའི་འདུན་མ་ཡོད་ན་མ་གཏོགས་</a><a data-m="115125" data-d="1683">ཐམས་ཅད་ཀྱི་ཇུས་གཏོགས་མི་ལེན། </a><a data-m="116808" data-d="3096">བཅོལ་ཞིང་དབང་བ་ཆོས་ཀྱིས་གསུངས་འོང་དུས། </a><a data-m="119904" data-d="2788">རང་གིས་ཚུལ་བཞིན་དུ་བསྒྲུབ་དགོས་པ་འདི་གང་རེད་ཟེར་ན། </a><a data-m="122692" data-d="4795">དམ་པའི་ཆོས་རེད་དུས་དེ་ལྟ་བུའི་སངས་རྒྱས་བསྒྲུབ་ན་གལ་ཆེ་བ་ཡིན། </a><a data-m="127487" data-d="4059">(267) ཚུལ་བཞིན་ཆོས་ལ་བསྒྲུབ་པར་ཞུགས་རྣམས་ཀྱིས། །གྲོང་ཡུལ་ཕྱིན་པའི་ཉེས་པ་རྣམ་དྲུག་ནི། ། </a><a data-m="131546" data-d="4174">ཉམས་གྲིབ་ཕོག་པས་ཉམས་དང་བྱིན་རླབས་ཡལ། །ཉོན་མོངས་ལྡང་བས་བསླབ་གསུམ་སྲུང་སྡོམ་ཤོར། ། </a><a data-m="135720" data-d="4765">དམ་བཅའ་འཆག་པས་རྐྱེན་དང་བར་ཆད་མང༌། །འཁྲུལ་སྣང་འགོས་པས་ལྟ་སྒོམ་རྩལ་གསུམ་ཤོར། ། </a><a data-m="140485" data-d="3667">ཐ་མལ་འགོས་པས་རང་རྒྱུད་ཆོས་ལ་འདྲེད། །ལས་ངན་དབང་གིས་ཐ་མལ་ཁྱིམ་ཐབ་འགྲོ། ། </a><a data-m="144152" data-d="4794">དེ་ཕྱིར་གྲོང་ཡུལ་མི་འགྲིམ་དབེན་པ་བསྟེན། །རྒྱ་ལམ་འགྲོ་ཡང་བཙོན་རའི་འདུ་ཤེས་ཀྱིས། ། </a><a data-m="148946" data-d="2101">དབང་པོ་ཡུལ་ལ་མ་ཡེངས་ཤིན་ཏུ་གཟབ། ། </a><a data-m="151047" data-d="3866">ཅེས་པ་བསྟན་ནས། ཚུལ་བཞིན་དུ་དམ་པའི་ཆོས་འདི་སྒྲུབ་པའི་གང་ཟག་ཡིན་ན་</a><a data-m="154913" data-d="4388">དེ་རྣམས་ཀྱིས་གྲོང་པའི་ཡུལ་དུ་ཕྱིན་ན་ཉེས་པ་རྣམ་པ་དྲུག་ཡོད། </a><a data-m="159301" data-d="2825">གང་རེད་ཟེར་ན། རང་ཉིད་རི་ཁྲོད་དུ་གཅིག་པུ་བསྡད་ཡོད་ན་</a><a data-m="162126" data-d="2708">ཉམས་གྲིབ་འདི་གཏན་ནས་འཕོག་གི་མ་རེད། </a><a data-m="164834" data-d="4518">དེ་ནས་མི་མང་པོའི་ཁྲོད་དུ་ཕྱིན་ན་དེའི་ནང་དུ་མི་བཟང་ངན་མང་པོ་ཡོད་རྒྱུ་རེད། </a><a data-m="169352" data-d="2838">དེའི་ནང་དམ་ཚིག་ཉམས་ཆག་བསག་པ་དང༌། </a><a data-m="172190" data-d="4796">ཡི་དམ་ལྷའི་མཆོག་དང་ཐུན་མོང་གི་དངོས་གྲུབ་ཀྱི་བྱིན་རླབས་ཡལ་འགྲོ་རེད་དུས་</a><a data-m="176986" data-d="2376">དེའི་ཕྱིར་ན་མི་མང་གི་ཁྲོད་དུ་མ་འགྲོ། </a><a data-m="179362" data-d="1893">དེ་ནས་མི་མང་པོ་དང་ཁ་ལབ་ན། </a><a data-m="181255" data-d="1657">ཁ་ཤས་ཀྱི་སེམས་དགའ་ས་རེད། </a><a data-m="182912" data-d="1305">ཁ་ཤས་མི་མཐུན་པ་རེད། </a><a data-m="184217" data-d="4531">དེ་རྐྱེན་གྱིས་ཕར་ཚུར་བསླབ་པ་གསུམ་གྱི་ཡོན་ཏན་གྱི་སྲུང་སྡོམ་ཐམས་ཅད་</a><a data-m="188748" data-d="2164">རལ་འགྲོ་རེད་དུས་དེ་ལྟ་བུ་མ་འགྲོ། </a><a data-m="190912" data-d="3864">རི་ཁྲོད་དབེན་པའི་གནས་སུ་ཐུན་བཞིའི་དམ་བཅའ་འདི་མི་མང་འོག་ཏུ་སོང་ན་</a><a data-m="194776" data-d="2104">ཐུན་གཏང་རྒྱུ་རེད་རྒྱུ་མ་རེད་དུས། </a><a data-m="196880" data-d="2967">རྐྱེན་ངན་དང་བར་ཆད་མང་བས་འདི་ནང་དབང་དུ་མ་འགྲོ། </a><a data-m="199847" data-d="4989">འཇིག་རྟེན་ཚེ་འདིའི་འཁྲུལ་སྣང་ཁྱིམ་དང་འདུ་འཛི་མི་མང་གི་དབང་དུ་སོང་ན། </a><a data-m="204836" data-d="3145">ཡང་ན་ཚོང་བཤད་རྒྱུ། ཡང་ན་ཅིག་བུད་མེད་བསྟེན་རྒྱུ། </a><a data-m="207981" data-d="2483">ཡང་ན་ཤ་ཆང་འཐུང་རྒྱུ་ལ་སོགས་པ་དེ་རེད་དུས། </a><a data-m="210464" data-d="4623">ལྟ་སྒོམ་སྤྱོད་གསུམ་ཐམས་ཅད་ཀྱི་གཡང་འདི་ཤོར་འགྲོ་རེད་དུས་དེ་མ་འགྲོ། </a><a data-m="215087" data-d="2119">དེ་ནས་ཁྱིམ་དང་གྲོང་གསེབ་ཏུ་བསྡད་ན། </a><a data-m="217206" data-d="3110">དཔེར་ན་དར་གྱི་སྐུད་པ་ཞིག་ཐལ་བའི་ནང་དུ་དྲུད་བཞག་ན་</a><a data-m="220316" data-d="3120">དེ་བེད་མི་ཆོད་པ་བྱེད་རྒྱུ་རེད་དུས། </a><a data-m="223436" data-d="3669">དཔེ་དེ་བཞིན་དུ་རང་རྒྱུད་ཆོས་དང་ཐག་ཇེ་རིང་དུ་འགྲོ་བ་ཡིན། </a><a data-m="227105" data-d="3554">ཡུན་རིང་པོ་བསྡད་ན་ལས་ངན་གྱི་དབང་གིས་ཆང་ས་བརྒྱག་</a><a data-m="230659" data-d="5013">མདོ་སྔགས་ཉམས་ལེན་གཅིག་མེད་པའི་ཐ་མ་ཁྱིམ་ཐབ་ཏུ་འགྲོ་བ་ཡིན་པས། </a><a data-m="235672" data-d="4568">དེ་ཕྱིར་ན་གྲོང་ཡུལ་དུ་མི་འགྲིམ་རྟག་ཏུ་དབེན་པའི་རི་ཁྲོད་དུ་འགྲོ། </a><a data-m="240240" data-d="3151">དེ་ནས་རྒྱ་ལམ་གྲོང་ཡུལ་དུ་ཐེངས་རེ་རེ་ཙ་འགྲོ་དགོས་འབྱུང་ནའང་</a><a data-m="243391" data-d="3496">རྒྱལ་པོའི་བཙོན་རའི་ནང་དུ་ཆུད་ཚར་བའི་འདུ་ཤེས་ཀྱི་སྒོ་ནས། </a><a data-m="246887" data-d="2497">དྲན་པ་དང་ཤེས་བཞིན་གྱིས་དབང་པོ་ཡུལ་ལ་མ་ཡེངས་པ་</a><a data-m="249384" data-d="2663">ཤིན་ཏུ་བག་ཡོད་པ་གཟབ་པར་བྱེད་དགོས་པ་ཡིན། </a><a data-m="252047" data-d="4263">(268) སྒྲུབ་པའི་གནས་དྲུག་ཆིངས་སུ་བཅིང་བ་ནི། །ལྟ་བའི་གནས་ལུགས་སངས་རྒྱས་དགོངས་པར་སྐྱོལ། ། </a><a data-m="256310" data-d="3517">ཉམས་ལེན་མན་ངག་ཐབས་ཀྱིས་གནད་དུ་གཟིར། །རིག་པའི་ཡེ་ཤེས་གཏན་ཚིགས་འགག་ཏུ་གཏེམས། ། </a><a data-m="259827" data-d="4525">སྐྱེ་ཚུལ་གནད་རྣམས་ཡུལ་སྣང་ཐུག་ཕྲད་གྲོལ། །ཐམས་ཅད་སེམས་ཉིད་འགྱུར་མེད་ངང་དུ་བསྡམ། ། </a><a data-m="264352" data-d="3717">ཆོས་སྤྱི་རྫོགས་པ་ཆེན་པོར་བཅིང་བ་སྟེ། །འདི་དག་གནད་བསྣུན་ཚེ་འདིས་བྱང་ཆུབ་འགྲུབ། ། </a><a data-m="268069" data-d="5898">ཅེས་པ། དམ་པའི་ཆོས་སྒྲུབ་པའི་གང་ཟག་དེས་སྒྲུབ་པའི་ཚེ་ན་གནས་དྲུག་ཡོད། </a><a data-m="273967" data-d="3598">གནས་དྲུག་གིས་ལམ་གྱི་ཆིངས་ཐམས་ཅད་བཅིངས་ནས་ཡོད་དུས། </a><a data-m="277565" data-d="4482">དེ་ཚེ་ལྟ་བ་ཟེར་མཁན་འདི་སངས་རྒྱས་ཀྱི་དགོངས་པ་སྒྲ་ཇི་བཞིན་དུ་ཡོད་པ་དེ་</a><a data-m="282047" data-d="3917">མ་ནོར་མ་འཁྲུལ་པ་ཞིག་བྱས་ན་དེ་ལྟ་བ་རྣམ་པར་དག་པ་རེད་དུས། </a><a data-m="285964" data-d="2200">དེ་དགོངས་པ་འདི་ཨེ་རྟོགས་མི་རྟོགས་ལྟོས་གསུངས། </a><a data-m="288164" data-d="4754">ཉམས་ལེན་གྱི་མན་ངག་འདི་ནི་གང་རེད་ཟེར་ན་ལམ་གྱི་གེགས་ཐམས་ཅད་སེལ། </a><a data-m="292918" data-d="1382">བོགས་ཐམས་ཅད་འདོན། </a><a data-m="294300" data-d="2457">མྱུར་དུ་ས་ལམ་ཐོབ་པའི་གསུངས་འདི་ག་ན་འདུག་</a><a data-m="296757" data-d="2066">དེ་ན་གནད་དུ་གཟིར་དགོས་པ་ཡིན། </a><a data-m="298823" data-d="5199">རིག་པ་ཡེ་ཤེས་ཀྱི་ངོ་བོ་དེ་ཚུལ་བཞིན་དུ་རང་གི་སེམས་ལ་རྟོགས་ཡོད་ན། </a><a data-m="304022" data-d="2308">སངས་རྒྱས་ཀྱི་བཀའ་ལུང་དང་མི་འགལ་བ། </a><a data-m="306330" data-d="1584">བླ་མའི་མན་ངག་དང་མི་འགལ་བ། </a><a data-m="307914" data-d="3662">མཁས་པའི་ལུང་རིགས་དང་མི་འགལ་བ་ཞིག་རེད་ན་དེ་ཡག་པོ་རེད་དུས། </a><a data-m="311576" data-d="3143">དེ་ལྟ་བུའི་ལུང་རིགས་ཀྱི་གཏན་ཚིགས་ཀྱིས་འགག་ཏུ་གཏེམས། </a><a data-m="314719" data-d="5358">རང་གི་རྒྱུད་ལ་ཉམས་ལེན་སྐྱེས་ཡོད་པ་དེ་ཐམས་ཅད་ལའང་རློམ་སེམས་མེད་པ། </a><a data-m="320077" data-d="4727">ང་རྒྱལ་མེད་པ། སྲེད་པ་འདི་རྒྱུད་ཉོན་མོངས་ཁྲོལ་བ་ཞིག་དགོས་པས་</a><a data-m="324804" data-d="1470">ཐུག་ཕྲད་དུ་གྲོལ་བ་དགོས། </a><a data-m="326274" data-d="2748">དེ་ཐམས་ཅད་ཀྱི་རྩ་བ་གང་ལ་ཐུག་ཡོད་ཟེར་ན་</a><a data-m="329022" data-d="2434">སེམས་ཉིད་འགྱུར་བ་མེད་པ་དེའི་ངང་དུ་</a><a data-m="331456" data-d="4836">འགག་བསྡམ་ཡོད་པའི་ཕྱིར་ན་དེ་གནད་དུ་བསྣུན། </a><a data-m="336292" data-d="4095">ཆོས་ཀྱི་སྤྱི་གང་དེ་བྱས་ན་ཆོས་ཐམས་ཅད་ཀྱི་མཐར་ཐུག་</a><a data-m="340387" data-d="1741">རྫོགས་པ་ཆེན་པོར་བཅིང་བ་ཡིན་པས། </a><a data-m="342128" data-d="1525">འདི་དག་ཐམས་ཅད་གནད་དུ་བསྣུན་ན་</a><a data-m="343653" data-d="2137">ཚེ་འདིར་སངས་རྒྱས་ཀྱི་གོ་འཕང་འགྲུབ་པ་ཡིན། </a><a data-m="345790" data-d="4727">(269) གཞི་དྲུག་འདིང་པའི་གདམས་ངག་བསྟན་པ་ནི། །ཤེས་རབ་གཞི་འདིང་ཐོས་བསམ་སྦྱོར་བ་དང༌། ། </a><a data-m="350517" data-d="3801">ཐེག་ཆེན་གཞི་འདིང་སེམས་བསྐྱེད་བསླབ་པ་དང༌། །བྱིན་རླབས་གཞི་འདིང་བརྒྱུད་པ་བཟང་བ་དང༌། ། </a><a data-m="354318" data-d="3875">རྟོགས་པའི་གཞི་འདིང་སེམས་ཉིད་རྟོགས་པ་དང༌། །ཡོན་ཏན་གཞི་འདིང་དད་བརྩོན་འབྲེལ་བ་དང༌། ། </a><a data-m="358193" data-d="3703">བདེ་སྐྱིད་གཞི་འདིང་འཁོར་བ་སྤང་བ་སྟེ། །དམ་པ་རྣམས་ཀྱི་མཛད་པའི་རྗེས་སུ་སློབ། ། </a><a data-m="361896" data-d="3380">ཅེས་པ། ཆོས་དཔེར་ན་མཁར་བཟང་པོ་ཞིག་བརྩིག་དགོས་ན་</a><a data-m="365276" data-d="3172">དེ་མཁར་གྱི་རྨང་འདི་བརྟན་པོ་ཡག་པོ་ཞིག་དགོས་རེད་དུས། </a><a data-m="368448" data-d="4617">དཔེ་དེ་བཞིན་དུ་ཆོས་ཀྱི་གཞི་འདིང་ན་གཞི་འདི་མ་ནོར་བ་བརྟན་པོ་ཞིག་ཡོད་ན་</a><a data-m="373065" data-d="1579">ཡག་པོ་ཞིག་འོང་རྒྱུ་རེད་དུས། </a><a data-m="374644" data-d="3826">དེ་ཕྱིར་ན་དང་པོ་ཆོས་ལ་འཇུག་པའི་ཐོག་མ་ཤེས་རབ་ཀྱི་གཞི་འདིང་དགོས་དུས། </a><a data-m="378470" data-d="3124">རང་གི་ཉམས་སུ་ལེན་པའི་ཆོས་གང་ཡིན་པ་དེ་ལ། </a><a data-m="381594" data-d="2991">ཐོས་པས་མཐའ་རྒྱ་བཅད། བསམ་པས་སྒྲོ་འདོགས་བཅད། </a><a data-m="384585" data-d="6124">རང་ལ་ངེས་ཤེས་སྐྱེས་ཐག་ཆོད་ཅིག་བྱེད་དགོས་པ་ཡིན། </a><a data-m="390709" data-d="3480">དེ་ནས་ཐེག་པ་ཆེན་པོའི་ལམ་ལ་ཞུགས་ན་མཚན་བཅས་ཀྱི་ལམ་</a><a data-m="394189" data-d="2999">ཐེག་པ་ཆེན་པོ་ལམ་གྱི་རྩ་བའི་གཞི་འདི་གང་རེད་ཟེར་ན། </a><a data-m="397188" data-d="2234">གཞན་ཕན་བྱང་ཆུབ་ཀྱི་སེམས་རེད་དུས། </a><a data-m="399422" data-d="3473">དེའི་བསླབ་པ་དེ་ལས་དུས་རྟག་ཏུ་མ་ལྷུང་བ་ཞིག་དགོས། </a><a data-m="402895" data-d="3966">ཆོས་ཚུལ་བཞིན་སྒྲུབ་པའི་གང་ཟག་འདིའི་རྒྱུད་ལ་བྱིན་རླབས་ཞུགས་དགོས་རེད་དུས། </a><a data-m="406861" data-d="1624">བྱིན་རླབས་ཀྱི་གཞི་གང་རེད་ཟེར་ན། </a><a data-m="408485" data-d="3990">བརྒྱུད་པ་བཟང་པོ་ཞིག་མ་གཏོགས་བརྒྱུད་པ་ལ་དམ་ཚིག་གི་སེལ་ཡོད་ན་</a><a data-m="412475" data-d="3111">བྱིན་རླབས་ཡག་པོ་ཞུགས་རྒྱུ་མ་རེད་དུས་བརྒྱུད་པ་བཟང་པོ་ཞིག་དགོས། </a><a data-m="415586" data-d="2427">ཉམས་དང་རྟོགས་པའི་གཞི་འདིང་བྱེད་འདི་</a><a data-m="418013" data-d="2788">སེམས་ཉིད་སྟོང་པ་འདི་མངོན་སུམ་དུ་རྟོགས་སོང་ན། </a><a data-m="420801" data-d="4162">ཉམས་ལེན་ཐམས་ཅད་ཀྱི་སྲོག་འདི་ནང་ལ་བསྡུ་རྒྱུ་རེད་དུས་དེ་རྟོགས་དགོས། </a><a data-m="424963" data-d="3683">ཡོན་ཏན་མང་པོ་ཞིག་རྒྱུད་ལ་སྐྱེ་དགོས་པའི་གཞི་འདིང་དགོས་ན་</a><a data-m="428646" data-d="1915">དད་པ་དང་བརྩོན་འགྲུས་གཉིས་པོ་ཡོད་ན། </a><a data-m="430561" data-d="3575">རྐང་པ་གཉིས་ཡོད་པས་ལམ་བདེ་བླག་ཏུ་བགྲོད་ནུས་པ་ལྟ་བུ་ཡིན། </a><a data-m="434136" data-d="2509">དེ་ནས་ཚེ་འདི་ལ་བདེ་མཁན། ཕྱི་མ་སྐྱིད་པ། </a><a data-m="436645" data-d="2466">ཀུན་མཁྱེན་འཇིགས་མེད་གླིང་པས། </a><a data-m="439111" data-d="2382">ད་ལྟ་སྐྱིད་པོ་གདའ་བ་དཀོན་མཆོག་གི་ཐུགས་རྗེ། ། </a><a data-m="441493" data-d="2065">ཕྱི་མ་འགྲོ་ས་ལེགས་པ་སྒོམ་སྒྲུབ་ཀྱི་འབྲས་བུ། ། </a><a data-m="443558" data-d="1527">གསུངས་པ་དེ་ལྟ་བུ་ཞིག་དགོས་ན། </a><a data-m="445085" data-d="2985">ཁམས་གསུམ་འཁོར་བའི་བྱ་བ་འདི་ཐམས་ཅད་སྤངས་ནས་</a><a data-m="448070" data-d="1929">དགེ་བའི་བཤེས་གཉེན་དམ་པ་རྣམས་དང༌། </a><a data-m="449999" data-d="2705">རྗེ་བཙུན་མི་ལ་རས་པ་ལ་སོགས་པ་རྣམས་ཀྱི་མཛད་པ་</a><a data-m="452704" data-d="2951">ཇི་ལྟར་སློབ་པའི་རྗེས་སུ་སློབ་ན་ཚུལ་བཞིན་དུ་འོང་བ་ཡིན། </a><a data-m="455655" data-d="4376">(270) ཟང་ཟིང་ནོར་རྫས་བསགས་པའི་སྐྱོན་དྲུག་ནི། །དུག་ལྔའི་རྟེན་ཡིན་ཆགས་སྡང་ཟག་པ་འཕེལ། ། </a><a data-m="460031" data-d="3755">སེར་སྣའི་འཆིང་བྱེད་ཡི་དྭགས་ལས་ངན་གསོག །འཇིག་རྟེན་ཆོས་སོང་བྱང་ཆུབ་ལམ་དང་བྲལ། ། </a><a data-m="463786" data-d="4940">སྐྱེད་འཕེལ་བསྐྱང་སྲུང་མི་ཚེ་སྡུག་བསྔལ་ཟད། །ཉམས་ལེན་ཆོས་འཛོལ་ལྷ་མིའི་ངན་སྨྲས་འདུ། ། </a><a data-m="468726" data-d="4893">བར་ཆད་བདུད་ཡིན་ཐ་མལ་སྲོག་ལ་རྒོལ། །དེ་བས་ནོར་རྫས་གསོག་བྲུན་སྐྱེད་འཕེལ་ཀུན། ། </a><a data-m="473619" data-d="1770">དམ་ཆོས་སྒྲུབ་པས་རིང་དུ་སྤང་བར་བྱ། ། </a><a data-m="475389" data-d="4450">དམ་པའི་ཆོས་སྒྲུབ་པའི་གང་ཟག་གིས་ཟང་ཟིང་ནོར་ལོངས་སྤྱོད་མང་པོ་</a><a data-m="479839" data-d="3140">གསོག་འཇོག་བྱེད་མི་ཉན། དེ་གསོག་འཇོག་བྱས་ན་སྐྱོན་དྲུག་ཡོད། </a><a data-m="482979" data-d="4489">སྐྱོན་གང་ཡིན་ཟེར་ན། རང་གིས་ནོར་དང་ལོངས་སྤྱོད་ཇི་ཙམ་ཞིག་གསོག་ན་</a><a data-m="487468" data-d="3008">རང་ལ་ནོར་ཡོད་པ་དེ་དག་ལ་འདོད་ཆགས་སྐྱེས། </a><a data-m="490476" data-d="3016">ཕ་རོལ་པོ་རང་ལས་ལྷག་པ་འབྱུང་ན་དེ་ལས་</a><a data-m="493492" data-d="2259">འཕྲོག་འདོད་ཀྱི་ཕྲག་དོག་དང་ཞེ་སྡང་སྐྱེས། </a><a data-m="495751" data-d="3379">གཞན་མགོ་སྐོར་བའི་གཏི་མུག་ལ་སོགས་པའི་ཉོན་མོངས་པ་</a><a data-m="499130" data-d="3917">དུག་ལྔ་ཐམས་ཅད་སྐྱེད་བྱེད་ཀྱི་རྟེན་འདྲ་ནོར་ལོངས་སྤྱོད་འདི་ཡིན་པས་</a><a data-m="503047" data-d="1723">འདིས་ཆགས་སྡང་ཟག་པ་འཕེལ་འོང༌། </a><a data-m="504770" data-d="2977">ཇི་ཙམ་དུ་ནོར་ལོངས་སྤྱོད་ཆེ་བ་དེ་ཙམ་</a><a data-m="507747" data-d="2508">སེར་སྣ་ཆེ་རྒྱུ་ཁོ་རང་མཚན་ཉིད་རེད་དུས། </a><a data-m="510255" data-d="3786">སྐྱེ་བ་ཕྱི་མ་ཡི་དྭགས་ལ་འགྲོ་ཆོག་ཆོག་གི་ལས་ངན་པ་བསག་འོང་བ་ཡིན། </a><a data-m="514041" data-d="2549">ནོར་བསགས་ནས་བཟུང་སྟེ་འཇིག་རྟེན་གྱི་འཆིང་བ་</a><a data-m="516590" data-d="2622">འཇིག་རྟེན་ཆོས་བརྒྱད་ཀྱི་བྱ་བ་རྙེད་པ་དང་བཀུར་སྟི་རེད་དུས། </a><a data-m="519212" data-d="3512">དེ་བྱང་ཆུབ་ཀྱི་ལམ་དང་རྒྱབ་འགལ་དུ་འགྲོ་བ་ཡིན། </a><a data-m="522724" data-d="2988">དེ་ནས་ནོར་ཇི་ཙམ་ཡོད་བཞིན་དུ་ཆོག་ཤེས་ཡོད་རྒྱུ་མ་རེད། </a><a data-m="525712" data-d="3276">ནོར་འདི་གོང་ནས་གོང་དུ་འཕེལ་བར་བྱེད་པའི་ཐབས་ལ་</a><a data-m="528988" data-d="1791">ནོར་ལ་སྲུང་སྐྱོབ་བྱེད་པ་དང༌། </a><a data-m="530779" data-d="3068">དགྲ་རྐུན་ལ་སོགས་པས་ནོར་བརླག་འགྲོ་བ་དང༌། </a><a data-m="533847" data-d="2783">ནོར་ཁྱད་པར་ཅན་རང་ལ་མི་ཐོབ་པའི་སྡུག་བསྔལ་དང༌། </a><a data-m="536630" data-d="2033">གཞན་ལ་ཤོར་བཞག་རྒྱུའི་སྡུག་བསྔལ་གྱི་སྒོ་ནས་</a><a data-m="538663" data-d="3696">མི་ཚེ་ཟད་སོང་རྒྱུ་ཆོས་སྒྲུབ་པའི་བྱ་ལོང་མེད། </a><a data-m="542359" data-d="2955">ཆོས་སྒྲུབ་པར་བྱེད་པ་དེ་ལ་ཉམས་ལེན་གནད་དུ་འགྲོ་སྟེ་</a><a data-m="545314" data-d="1794">དྲན་པ་དང་ཤེས་བཞིན་དགོས་རྒྱུ་རེད་མ་གཏོགས། </a><a data-m="547108" data-d="2545">ནོར་གསོག་བསྡད་དུས་དྲན་ཤེས་ཐམས་ཅད་རེད་ནས་</a><a data-m="549653" data-d="1680">ཆོས་དང་རྒྱབ་འཛོལ་བ་ཡིན། </a><a data-m="551333" data-d="2902">དེ་ནས་ལྷ་དང་མི་ཐམས་ཅད་ཀྱིས་དེ་སེར་སྣ་ཆེན་པོ་རེད། </a><a data-m="554235" data-d="1105">ཆགས་སྡང་ཆེན་པོ་རེད། </a><a data-m="555340" data-d="3380">ཡི་དྭགས་གཏེར་སྲུང་རེད་ཟེར་སྐད་ཆ་མང་པོ་གོ་འོང་བ་ཡིན། </a><a data-m="558720" data-d="4722">ནོར་ཇི་ཙམ་ཆེ་བཞིན་དུ་དགྲ་དེ་ཙམ་གྱི་མང་བ་ཡིན་པས་བར་ཆད་ཀྱི་བདུད་ཡིན། </a><a data-m="563442" data-d="4320">ནོར་གྱིས་སྲོག་ལ་རྒོལ་ཏེ་རྐུན་མ་ལ་སོགས་པས་རང་བསད་འགྲོ་བ་དང༌། </a><a data-m="567762" data-d="2031">དཔོན་པོའི་ཁྲིམས་ཕོག་པ་མང་པོ་འོང་བས། </a><a data-m="569793" data-d="4552">དེ་བས་ནོར་རྫས་མང་པོ་དང་པོ་གསོག་པ་དང༌། </a><a data-m="574345" data-d="3438">བར་དུ་སྐྱེད་འཕེལ་བ་ཐམས་ཅད་དམ་ཆོས་སྒྲུབ་པས་</a><a data-m="577783" data-d="2031">ནོར་གསོག་འཇོག་འདི་རིང་དུ་སྤང་བ་ཡིན། </a><a data-m="579814" data-d="3942">(271) བཟའ་ཚང་ལེགས་པར་བཙལ་བའི་ཆོས་དྲུག་ནི། །ཕ་ཡི་དམ་པར་ཆོས་དབྱིངས་འགྱུར་མེད་ཚོལ། ། </a><a data-m="583756" data-d="3793">མ་ཡི་དམ་པར་རང་བྱུང་ཡེ་ཤེས་ཚོལ། །བུ་ཡི་དམ་པ་རང་བྱུང་ཁྱེའུ་ཆུང་ཚོལ། ། </a><a data-m="587549" data-d="3701">གྲོགས་ཀྱི་དམ་པར་གཉིས་མེད་ཟུང་འཇུག་ཚོལ། །ནོར་གྱི་དམ་པར་སེམས་ཉིད་ནོར་བུ་ཚོལ། ། </a><a data-m="591250" data-d="3618">གནས་ཀྱི་དམ་པར་སྐུ་གསུམ་ཞིང་ཁམས་ཚོལ། །དེ་དག་འཛོམ་ན་རིག་པའི་གཏན་ཡུལ་ཟིན། ། </a><a data-m="594868" data-d="5092">ཞེས་པ་སྟེ། ཁྱིམ་ཐབ་ཅིག་འཛིན་ནས་བཟུང་སྟེ་དེའི་ནང་</a><a data-m="599960" data-d="3027">བཟའ་ཚང་བཟང་པོ་ཤ་སྟག་ཡོད་ན་ཁྱིམ་འདིར་ཡར་རྒྱས་རེད། </a><a data-m="602987" data-d="3667">དེ་དཔེ་བཞག་སྟེ་དམ་པའི་ཆོས་ཀྱི་བཟའ་ཚང་དྲུག་ཡོད་དགོས་གསུངས་རེད། </a><a data-m="606654" data-d="3873">དེ་གང་ཡིན་ཟེར་ན། ཕ་ཡི་དམ་པ་ཆོས་དབྱིངས་འགྱུར་བ་མེད་པའི་གནས་ལུགས་</a><a data-m="610527" data-d="3952">སྟོང་པ་ཉིད་དེ་ཚོལ་དང་དེ་ཕ་ལ་ནམ་ཡང་རྒྱབ་འགལ་དུ་འགྲོ་བ་མེད་པ་ཡིན། </a><a data-m="614479" data-d="3447">མ་ཡི་དམ་པ་རང་བྱུང་གི་ཡེ་ཤེས་གསལ་བ་འདི་ཚོལ་དང་</a><a data-m="617926" data-d="1454">དེ་དང་འདུ་འབྲལ་མེད་པ་ཡིན། </a><a data-m="619380" data-d="2533">བུ་ཡི་དམ་པ་སྟོང་དང་སྙིང་རྗེ་ཟུང་དུ་འཇུག་པ་</a><a data-m="621913" data-d="2313">རང་བྱུང་གི་ཁྱེའུ་འདི་བདག་པོ་སྤྲད་ནས་ཡིན། </a><a data-m="624226" data-d="2142">གྲོགས་ཀྱི་དམ་པ་ཐབས་ཤེས་གཉིས་མེད་</a><a data-m="626368" data-d="2944">ཟུང་འཇུག་གི་ལམ་འདི་བྱས་ན་ནམ་ཡང་རྒུད་པ་མེད་པ་ཡིན། </a><a data-m="629312" data-d="3018">ནོར་གྱི་དམ་པ་སེམས་ཉིད་ཀྱི་ནོར་བུ་འདི་སེམས་ལ་བསྒོམས་ཚར་ན་</a><a data-m="632330" data-d="2868">དེ་ལས་དགོས་འདོད་མ་ལུས་པ་ཐམས་ཅད་འབྱུང་བ་ཡིན། </a><a data-m="635198" data-d="3586">གནས་ཀྱི་དམ་པ་ཆོས་སྐུ། ལོངས་སྐུ། སྤྲུལ་སྐུ། སྐུ་གསུམ་གྱི་ཞིང་ཁམས་ལ་</a><a data-m="638784" data-d="2807">སྐྱེ་ངེས་པ་བྱེད་དང༌། བདེ་ནས་བདེ་བར་འགྲོ་བ་ཡིན། </a><a data-m="641591" data-d="4469">དེ་དག་འཛོམ་ན་རིག་པའི་གཏན་ཡུལ་ཟིན་ཏེ་དེ་ཁྱིམ་འདི་བཟུང་ཐུབ། </a><a data-m="646060" data-d="2475">ནམ་ཡང་ཁམས་གསུམ་འཁོར་བ་མི་འཁྱམས་</a><a data-m="648535" data-d="1673">བདེ་ནས་བདེ་བར་འགྲོ་བ་ཡིན། </a><a data-m="650208" data-d="4118">(272) ཉམས་ལེན་སྲོལ་དུ་འཇུག་པའི་ཆོས་དྲུག་ནི། །འཁོར་བའི་སྐྱེལ་མར་སྐྱབས་འགྲོ་ཉམས་སུ་བླང༌། ། </a><a data-m="654326" data-d="4069">སོ་ནམ་ལས་སུ་ཆོས་སྤྱོད་ཉམས་སུ་བླང༌། །མྱུར་མགྱོགས་རྟ་ཕོར་ཐབས་ལམ་ཉམས་སུ་བླང༌། ། </a><a data-m="658395" data-d="3491">ནོར་གྱི་དབྱིག་ཏུ་ཚོགས་གཉིས་ཉམས་སུ་བླང༌། ཁེ་སྤོགས་འཕེལ་དུ་ཡོན་ཏན་ཉམས་སུ་བླང༌། ། </a><a data-m="661886" data-d="3968">ཟས་སྐོམ་བཅུད་དུ་གདམས་ངག་ཉམས་སུ་བླང༌། །དེ་ལྟར་སུས་བྱས་གོང་མའི་བརྒྱུད་པ་ཟིན། ། </a><a data-m="665854" data-d="3984">ཞེས་པ་སྟེ། ཉམས་ལེན་དེ་དག་སྲོལ་དུ་འཇུག་པ་ཟེར་དུས། </a><a data-m="669838" data-d="3377">དཔེར་ན་ཁྱིམ་ཡག་པོ་ཞིག་འཚུགས་ཡོད་ན་ཁྱིམ་དེ་ལ་</a><a data-m="673215" data-d="4274">སོ་ནམ་ཞིང་ཁ་མང་པོ་དགོས་རྒྱུ་རེད་དུས་དཔེ་དེ་དང་མཚུངས་པའི་ཆོས་དྲུག་ཡོད། </a><a data-m="677489" data-d="6436">གང་རེད་ཟེར་ན། ཁམས་གསུམ་འཁོར་བའི་དགྲ་རྐུན་གྱི་འཇིགས་པ་འདི་སྐྱོབ་བྱེད་ལ་</a><a data-m="683925" data-d="1765">སྐྱབས་སུ་འགྲོ་བ་ཉམས་སུ་བླང་དང༌། </a><a data-m="685690" data-d="2747">འཁོར་བ་དང་ངན་སོང་གི་སྡུག་བསྔལ་ལས་ཐར་འགྲོ་ཡི་རེད། </a><a data-m="688437" data-d="2645">འཇིག་རྟེན་ཁྱིམ་པས་སོ་ནམ་བྱེད་པ་བཞིན་དུ་</a><a data-m="691082" data-d="3222">རང་གིས་ཆོས་སྤྱོད་དགེ་བ་བཅུའི་སྒོ་ནས་ཕྱག་འཚལ་བ། </a><a data-m="694304" data-d="5402">བསྐོར་བ་བྱས་པ། ཏིང་ངེ་འཛིན་སྒོམ་པ་ལ་སོགས་པ་ཆོས་སྤྱོད་བཅུའི་བྱ་བ་ཉམས་སུ་བླང་ན་</a><a data-m="699706" data-d="2578">ཡོན་ཏན་འདི་གོང་ནས་གོང་དུ་འཕེལ་འོང་བ་ཡིན། </a><a data-m="702284" data-d="4578">ཁྱིམ་ལ་མྱུར་མགྱོགས་ཀྱི་རྟ་ཡོད་པ་ལྟར་གསང་སྔགས་རྡོ་རྗེ་ཐེག་པའི་ཐབས་ལམ་</a><a data-m="706862" data-d="3070">ཉམས་སུ་བླང་ན་མྱུར་དུ་ས་ལམ་གྱིས་གོ་ཆོད་འགྲོ་རྒྱུ་རེད། </a><a data-m="709932" data-d="5229">ནམ་ཡང་སྤྲང་པོ་ཆགས་རྒྱུ་མེད་པའི་ནོར་མཆོག་ཏུ་གྱུར་པ་བསོད་ནམས་དང༌། </a><a data-m="715161" data-d="3467">ཡེ་ཤེས་ཀྱི་ཚོགས་གཉིས་བསག་ཐུབ་ན་སྐྱེ་བ་མང་པོ་ལ་སོང་ནའང་</a><a data-m="718628" data-d="2094">ཡོན་ཏན་གོང་འཕེལ་དུ་འགྲོ་བ་མ་གཏོགས་</a><a data-m="720722" data-d="3060">ཚོགས་གཉིས་ཀྱིས་གཏོང་རྒྱུ་མ་རེད་དུས་དེ་རེད་ཟེར། </a><a data-m="723782" data-d="4769">འཇིག་རྟེན་སྐྱེ་བོ་རྣམས་ཀྱིས་ཚོང་གི་ཁེ་སྤོགས་སུ་ཆོས་པ་རབ་ཞག་སྐྱེད། </a><a data-m="728551" data-d="4326">འབྲིང་ཟླ་སྐྱེད། ཐ་མ་ལོ་སྐྱེད་ཀྱི་ཚུལ་དུ་ཉམས་སུ་བླང་བར་བྱེད་དགོས། </a><a data-m="732877" data-d="2985">ཟས་སྐོམ་གྱི་བཅུད་ཟས་ཞིམ་པོ་དང༌། </a><a data-m="735862" data-d="3424">སྐོམ་བཏུང་བ་འཐུང་བར་འདོད་པའི་ཚུལ་དུ་བླ་མའི་གདམས་ངག་འདི་</a><a data-m="739286" data-d="3946">ཉམས་སུ་བླང་སྟེ་ཉིན་རེ་བཞིན་དུ་བྱས་ན་དེ་ཡོན་ཏན་ཆེ་བ་ཡིན་པས། </a><a data-m="743232" data-d="2717">དེ་ལྟར་སུས་བྱས་ན་རྒྱལ་བ་གོང་མའི་བརྒྱུད་པ་ཟིན་ཏེ་</a><a data-m="745949" data-d="2134">རྒྱལ་བ་གོང་མ་དང་གཅིག་པ་འོང་རྒྱུ་ཡིན། </a><a data-m="748083" data-d="4081">(273) རིག་པ་ལམ་གཞུག་གདམས་ངག་རྣམ་དྲུག་ནི། །སྐབས་སུ་རང་སྣང་མཐུན་པའི་རྐྱེན་གྲོགས་ལྟོས། ། </a><a data-m="752164" data-d="3633">རང་སྣང་ཤེས་པས་ཉམས་མྱོང་གྲོགས་སུ་འཆར། །སྐབས་སུ་མི་མཐུན་གནོད་པའི་རྐྱེན་སྣང་ལྟོས། ། </a><a data-m="755797" data-d="3639">འཁྲུལ་པ་ཞེན་ལོག་གནད་དུ་ཆེ་བ་ཡིན། །སྐབས་སུ་གྲོགས་དང་གཞན་གྱི་བླ་མ་ལྟོས། ། </a><a data-m="759436" data-d="3597">བཟང་ངན་ཤེས་ན་ཉམས་ལེན་བསྐུལ་མ་ཡིན། །སྐབས་སུ་མཁའ་ལ་འབྱུང་བཞིའི་ཆོ་འཕྲུལ་ལྟོས། ། </a><a data-m="763033" data-d="3602">སེམས་ཉིད་ངང་དུ་འབད་རྩོལ་ཞིག་པ་ཤེས། །སྐབས་སུ་རང་གི་ཡུལ་མཁར་ལོངས་སྤྱོད་ལྟོས། ། </a><a data-m="766635" data-d="3603">སྒྱུ་མར་ཤེས་པས་འཁྲུལ་སྣང་ཞེན་པ་ལོག །སྐབས་སུ་གཞན་གྱི་མི་ནོར་ལོངས་སྤྱོད་ལྟོས། ། </a><a data-m="770238" data-d="3721">སྙིང་རྗེར་ཤེས་པས་འཁོར་བའི་འདོད་པ་སྤོང༌། །མདོར་ན་སྣ་ཚོགས་སྣང་བའི་ཆོས་རྣམས་ལ། ། </a><a data-m="773959" data-d="1823">རང་བཞིན་བརྟགས་པས་བདེན་ཞེན་འཁྲུལ་པ་འཇིག །</a><a data-m="775782" data-d="6203">ཅེས་པའི་སྒོ་ནས་གསུངས། ད་ཉམས་ལེན་གྱི་རིག་པ་འདི་ཉིད་ལམ་མཐར་ཕྱིན་པ་ལ་</a><a data-m="781985" data-d="4102">གདམས་ངག་རྣམ་པ་དྲུག་ཡོད། སྣང་བ་དཔེ་ཆ་ཤར་ཟེར་མཁན་འདི་རེད། </a><a data-m="786087" data-d="3896">སྐབས་སྐབས་སུ་རང་གི་མཐོང་སྣང་གི་མཐུན་པའི་རྐྱེན་དང་འགྲོགས་པ་</a><a data-m="789983" data-d="3165">བླ་མ་བཟང་པོ་དང་རྡོ་རྗེ་མཆེད་གྲོགས་ལ་སོགས་པ་ལ་ལྟོས། </a><a data-m="793148" data-d="3438">དེ་ལྟར་བྱས་ན་དེ་ཐམས་ཅད་ཀྱི་བྱིན་རླབས་རང་ལ་ཞུགས་ཏེ་</a><a data-m="796586" data-d="2872">རང་གི་སྣང་བ་ཤེས་པས་ཉམས་མྱོང་གྲོགས་སུ་འཆར་ཏེ། </a><a data-m="799458" data-d="1950">བླ་མ་དམ་པའི་མཛད་སྤྱོད་ལ་བརྟེན་ཏེ་</a><a data-m="801408" data-d="2580">རང་གིས་དམ་པའི་རྣམ་མཐར་ཡིད་ལ་བྱེད་པ་དང༌། </a><a data-m="803988" data-d="1754">མཆེད་གྲོགས་བཟང་པོའི་ཉམས་ལེན་ལ་བརྟེན་</a><a data-m="805742" data-d="1986">རྟོགས་པ་བོགས་འཐོན་པར་འགྱུར་བ་ཡིན། </a><a data-m="807728" data-d="1972">སྐབས་སུ་རང་དང་མི་མཐུན་པའི་གནོད་པའི་</a><a data-m="809700" data-d="3095">དགྲ་གདོན་བགེགས་ལ་སོགས་པ་ལ་ལྟོས་ནས་བཟུང༌། </a><a data-m="812795" data-d="1512">དེ་ནས་བསགས་པ་ཐམས་ཅད་འཛད༌། </a><a data-m="814307" data-d="4994">མཐོན་པོ་ཐམས་ཅད་ལྷུང༌། སྐྱེ་བའི་མཐའ་མ་འཇིག །</a><a data-m="819301" data-d="2076">འདུས་པ་ཐམས་ཅད་འབྲལ་འགྲོ་བ་ཡིན་པས་</a><a data-m="821377" data-d="2754">ཁམས་གསུམ་འཁོར་བའི་འཁྲུལ་པ་འདི་ལ་སྙིང་པོ་མིན་འདུག་བསམ་སྟེ། </a><a data-m="824131" data-d="4444">དེ་ལ་ཞེན་པ་ལོག་པའི་ངེས་འབྱུང་རྒྱུད་ལ་སྐྱེ་བས་དེ་ལྟར་དུ་འགྱུར་བ་ཡིན། </a><a data-m="828575" data-d="3193">སྐབས་སུ་གྲོགས་བཟང་པོ་དགེ་བའི་གྲོགས། </a><a data-m="831768" data-d="1828">ངན་པ་སྡིག་པའི་གྲོགས་དང༌། </a><a data-m="833596" data-d="4668">གཞན་གྱི་བླ་མ་མཚན་ཉིད་དང་ལྡན་མི་ལྡན་ཐམས་ཅད་ལ་ལྟོས། </a><a data-m="838264" data-d="1936">བཟང་པོའི་ཡོན་ཏན་འདི་དེ་འདྲའི་མེད་དུས་</a><a data-m="840200" data-d="2070">ཡོན་ཏན་འབྱུང་ན་ཐར་པའི་ལམ་འདི་འདྲ་རེད། </a><a data-m="842270" data-d="3176">ངན་པའི་ཡོན་ཏན་འདི་ལྟ་འོང་དུས་འདིའི་སྐྱོན་དེ་འདྲ་རེད་ཟེར་</a><a data-m="845446" data-d="2700">རང་གིས་བཟང་པོའི་ཡོན་ཏན་རྒྱུད་ལ་ལེན། </a><a data-m="848146" data-d="4111">ངན་པའི་སྐྱོན་གྲོགས་སྤང་བར་འགྱུར་བས་ཉམས་ལེན་གྱི་བསྐུལ་མ་འབྱུང་བ་ཡིན། </a><a data-m="852257" data-d="2544">སྐབས་སུ་ནམ་མཁའ་ལ་འབྱུང་བཞིའི་ཆོ་འཕྲུལ་གྱིས་</a><a data-m="854801" data-d="2414">རི་རབ་གླིང་བཞི་ལ་སོགས་པ་ཚུར་ཆགས་འོང་བ། </a><a data-m="857215" data-d="2142">ཆུ་དང་མེ་ལ་སོགས་པས་ཕར་འཇིག་འགྲོ །</a><a data-m="859357" data-d="3993">དབྱར་དགུན་སྟོན་དཔྱིད་དུས་ཀྱི་འབྱུང་བའི་ཆོ་འཕྲུལ་འདི་ལ་ལྟོས་དང༌། </a><a data-m="863350" data-d="3316">དཔེར་ན་འདི་འབྱུང་བ་བཞིའི་ཆོ་འཕྲུལ་ག་ཚོད་བསྟན་ན་</a><a data-m="866666" data-d="2903">ནམ་མཁའ་ལ་སྐྱེ་བྲི་མེད་པ་བཞིན་དུ་སེམས་ཉིད་ཀྱི་ངང་དུ་</a><a data-m="869569" data-d="3145">འཁྲུལ་པའི་རྣམ་རྟོག་གི་འབད་རྩོལ་ཞིག་པའི་གནས་ལུགས་འདི་ཤེས་སོང་བ་ཡིན། </a><a data-m="872714" data-d="3861">སྐབས་སུ་རང་གི་ཡུལ་མཁར་དང་ལོངས་སྤྱོད་ཐམས་ཅད་ལ་ལྟོས་དང༌། </a><a data-m="876575" data-d="1862">རང་གཞོན་པའི་སྐབས་སུ་གང་འདྲ་ཡོད། </a><a data-m="878437" data-d="2661">དར་ལ་བབ་པའི་སྐབས་སུ་གང་འདྲ་ཡིན། </a><a data-m="881098" data-d="2152">རྒས་པའི་སྐབས་སུ་ད་ནིང་གི་དུས་རབས་ཐམས་ཅད་</a><a data-m="883250" data-d="4718">བདེ་ན་བདེ་གཅིག་མ་དང༌། སྡུག་ན་སྡུག་གཅིག་མ་རེད་ཡོད་རྒྱུ་མ་རེད། </a><a data-m="887968" data-d="2309">འདི་སྣང་ཐམས་ཅད་སྒྱུ་མ་ཤེས་པས་འཁྲུལ་པའི་</a><a data-m="890277" data-d="3587">སྣང་བའི་རྗེས་སུ་བསྟེན་རྒྱུ་མིན་འདུག་བསམ་ཞེན་པ་ལོག་འགྲོ་བ་ཡིན། </a><a data-m="893864" data-d="2421">སྐབས་སུ་གཞན་གྱི་མི་ནོར་ལོངས་སྤྱོད་ལ་ལྟོས། </a><a data-m="896285" data-d="2867">ཁ་ཤས་ནོར་ལོངས་སྤྱོད་གསོག་གསོག་ཁ་ལ་</a><a data-m="899152" data-d="2753">བསགས་མ་ཐུབ་པ་དེའི་སྔོན་དུ་ཤི་བ་དང༌། </a><a data-m="901905" data-d="4851">ཁ་ཅིག་ནོར་གྱི་དོན་དག་ལ་ཆགས་སྡང་མང་པོ་བྱས་སྲོག་འདོར་བ་དང༌། </a><a data-m="906756" data-d="2872">ཁ་ཅིག་ནོར་གྱི་དོན་དུ་རྐུ་བྱེད་པ་ལ་སོགས་པ་བརྟེན་ཏེ་</a><a data-m="909628" data-d="1732">རྒྱལ་པོའི་ཁྲིམས་ཕོག་པ་ལྟ་བུ་དང༌། </a><a data-m="911360" data-d="3184">ཁ་ཅིག་ནོར་ལོངས་སྤྱོད་ཐམས་ཅད་བཙན་པོས་འཕྲོག་འགྲོ་བ་ལ་བརྟེན་</a><a data-m="914544" data-d="2028">རང་སྡུག་བསྔལ་ཡོད་པ་ཤེས་འགྲོ་དུས། </a><a data-m="916572" data-d="2421">དེ་ནས་འཁྲུལ་པའི་སེམས་ཅན་འདི་རྣམས་དེ་འདྲ་ཞིག་འདུག་བསམ་</a><a data-m="918993" data-d="4440">སྙིང་རྗེ་ཤེས་པའི་སྒོ་ནས་ཁམས་གསུམ་འཁོར་བའི་བྱ་བ་མི་འདོད་པས་</a><a data-m="923433" data-d="2552">འདོད་པ་སྤང་བར་འགྱུར་བ་ཡིན། མདོར་ན། </a><a data-m="925985" data-d="3633">དཔེ་ཆ་ཕྱི་རོལ་ཡོད་དུ་ཆུག །ཡིག་ནག་དཔེ་ཆ་བལྟ་མི་དགོས། །གསུངས་དེ་རེད་དུས། </a><a data-m="929618" data-d="1741">སྣ་ཚོགས་སྣང་བའི་ཆོས་འདི་ཐམས་ཅད་</a><a data-m="931359" data-d="3622">རྟེན་འབྲེལ་སྒྱུ་མ་ལྟ་བུ་བཤད་ཤེས་ན་བདེན་ཞེན་གྱི་འཁྲུལ་པ་འདི་</a><a data-m="934981" data-d="2980">འཇིག་མི་འགྲོ་བའི་ཐབས་ཡོད་རྒྱུ་མ་རེད་དུས་དེ་ལྟར་དགོས། </a><a data-m="937961" data-d="4074">(274) བལྟས་པས་ལེགས་པར་མཐོང་བའི་ཆོས་དྲུག་ནི། །ཕྱི་རོལ་སྣང་བ་དུས་བཞིའི་འགྱུར་ལྡོག་ལྟོས། ། </a><a data-m="942035" data-d="4288">མི་རྟག་སྐྱོ་ཤས་བློ་སྣ་ཐུང་བ་འཆར། །ཕན་བཏགས་ལན་དུ་གནོད་པ་བྱེད་པ་ལྟོས། ། </a><a data-m="946323" data-d="3407">སྙིང་ནས་ཞེན་ལོག་ཐུན་མོང་མ་ཡིན་འཆར། །དོན་མེད་གཞན་གྱིས་ཆགས་སྡང་བྱེད་པ་ལྟོས། ། </a><a data-m="949730" data-d="3958">ངེས་འབྱུང་དྲག་པོས་གང་ལའང་དགོས་མེད་འཆར། །བསྐྱངས་པའི་བུ་ཚས་ཕ་མར་མི་བསྟོངས་ལྟོས། ། </a><a data-m="953688" data-d="3713">གཞན་ལ་བློ་ལྟོས་རེ་བ་ཆུང་བ་འཆར། །འབྱོར་ལྡན་ཤི་ནས་སྒྲེན་མོར་སོང་བ་ལྟོས། ། </a><a data-m="957401" data-d="3593">ཡོ་བྱད་གཉེན་འདུན་ཞེན་པ་ལོག་པ་འཆར། །ཐར་ལམ་དེད་དཔོན་བླ་མའི་སྐུ་དྲིན་ལྟོས། ། </a><a data-m="960994" data-d="3680">སྙིང་ནས་མོས་གུས་མཆི་མ་གཡོ་བ་འཆར། །དེ་ལྟར་བདེ་སྡུག་འཁྲུལ་པའི་རྐྱེན་རྣམས་ལ། ། </a><a data-m="964674" data-d="2501">ལེགས་པར་བསམས་ཏེ་ངེས་འབྱུང་སྐྱོ་ཤས་བསྐྱེད། ། </a><a data-m="967175" data-d="6896">ཅེས་པ་སྟེ། དེ་ཕྱི་རོལ་ཡུལ་གྱི་སྣང་བ་འདི་ལ་རང་བཞིན་གྱིས་</a><a data-m="974071" data-d="1860">བརྟག་དཔྱད་ལེགས་པ་ཅན་ཞིག་གཏང་ན། </a><a data-m="975931" data-d="3626">ཉམས་ལེན་གྱི་བོགས་འདོན་ལེགས་པ་འབྱུང་བའི་ཆོས་དྲུག་ཡོད། </a><a data-m="979557" data-d="3302">ག་རེ་ཟེར་ན། ཕྱི་རོལ་གྱི་སྣང་བ་ལ་དབྱར་དགུན་སྟོན་དཔྱིད་</a><a data-m="982859" data-d="2344">དུས་བཞིའི་འགྱུར་ལྡོག་འདི་ལ་ལྟོས་དང༌། </a><a data-m="985203" data-d="3542">དབྱར་གྱི་དུས་ཚོད་དུ་སྟོན་ཁ་མེད་པ། </a><a data-m="988745" data-d="1745">སྟོན་ཁའི་དུས་སུ་དགུན་ཁ་མེད་པ། </a><a data-m="990490" data-d="4223">དགུན་ཁའི་དུས་དབྱར་ཁ་ལ་མེད་པ་འགྱུར་ལྡོག་ཡོད་པ་ཅན་ཐམས་ཅད་</a><a data-m="994713" data-d="3833">མི་རྟག་པ་རེད་འདུག །ད་འདི་ལ་ཡུན་རིང་པོ་ཞིག་དབྱར་ལོངས་སྤྱོད་འདི་ལ་</a><a data-m="998546" data-d="1484">ལོངས་སུ་སྤྱོད་བསྡད་བསམ་བསྡད་ན། </a><a data-m="1000030" data-d="2904">ཡུན་རིང་སྤྱོད་སྣང་མེད་པ་ཟླ་བ་གསུམ་གྱི་སྒོ་ནས་</a><a data-m="1002934" data-d="2889">རྫོགས་འགྲོ་བ་ཡིན་པས་ན་བློ་སྣ་ཐུང་ཐུང་ཤར་ཏེ་</a><a data-m="1005823" data-d="5498">རྟག་འཛིན་གྱི་ཞེན་པ་འདི་འཇིག་འགྲོ་བ་ཡིན། </a><a data-m="1011321" data-d="2166">ཕ་མ་སྤུན་མཆེད་ལ་སོགས་པ་དང༌། </a><a data-m="1013487" data-d="3144">དཔོན་པོས་མི་སེར་ལ་སོགས་ལ་ཕ་ལ་ཕན་བཏགས་ན་</a><a data-m="1016631" data-d="2344">ཚུར་དེ་ལན་དུ་གནོད་པ་བྱེད་པ་སྟེ། </a><a data-m="1018975" data-d="3340">བུ་བརྒྱུད་ཀྱིས་ཕ་མ་གཉིས་བསད་པ་དང༌། </a><a data-m="1022315" data-d="3954">དཔོན་པོ་ལ་མི་སེར་གྱིས་ངོ་ལོག་བྱས་པ་ལ་སོགས་པ་ལྟོས་དང༌། </a><a data-m="1026269" data-d="3318">དེ་ཁམས་གསུམ་འཁོར་བའི་བྱ་བ་ལ་དགོས་པ་མིན་འདུག་སྙམ་ནས་</a><a data-m="1029587" data-d="3540">སྙིང་ནས་ཞེན་པ་ལོག་པ་ཐུན་མོང་མ་ཡིན་པ་འཆར་དུ་འོང་བ་ཡིན། </a><a data-m="1033127" data-d="3555">དོན་མེད་པ་རྒྱལ་ཁབ་ཐམས་ཅད་རང་ཕྱོགས་ལ་ཆགས། </a><a data-m="1036682" data-d="2455">གཞན་ཕྱོགས་ལ་སྡང༌། དེ་ཆགས་སྡང་དབང་གིས་</a><a data-m="1039137" data-d="3532">དམག་འཁྲུག་འཁྲུག་རྩོད་ལས་ཀ་མང་པོ་བྱས་པ་ལ་ལྟོས་དང༌། </a><a data-m="1042669" data-d="4193">ལས་ཀ་བྱེད་བཞིན་པའི་ངང་ནས་རང་ཉིད་ཤི་ཚེ་མཐར་མི་ཕྱིན། </a><a data-m="1046862" data-d="2469">བསམ་དོན་མི་འགྲུབ་ངང་ནས་ཐད་འགྲོ་བ་ཡིན་པས་</a><a data-m="1049331" data-d="2348">ངེས་འབྱུང་དྲག་པོའི་སྒོ་ནས་ཚེ་འདིའི་</a><a data-m="1051679" data-d="2458">བྱ་བ་གང་ལའང་དགོས་མེད་དུ་འགྱུར་བ་ཡིན། </a><a data-m="1054137" data-d="6378">ཆུང་ནས་ཆེ་བར་དུ་བྱམས་པས་བསྐྱངས་བའི་བུ་ཚ་རྣམས་ཀྱིས་ཕ་མ་ལ་</a><a data-m="1060515" data-d="3075">ཚུར་བྱམས་པོ་མི་བྱེད་པ་ལྟོས་ཏེ་དེ་བྱས་ན། </a><a data-m="1063590" data-d="2808">གཞན་ལ་རེ་བ་ཆེན་པོ་བྱས་ནས་ངས་ཕ་ཕན་བཏགས་ཡོད་རེད། </a><a data-m="1066398" data-d="1162">ང་ལ་ཚུར་བཏགས་འོང༌། </a><a data-m="1067560" data-d="1290">སྤུན་མཆེད་ཀྱིས་ཕན་བཏགས་འོང༌། </a><a data-m="1068850" data-d="3512">ཕ་མས་ཕན་བཏགས་ཟེར་རེ་བ་འདི་ཆུང་ཆུང་ལ་འཆར་འགྲོ་བ་ཡིན། </a><a data-m="1072362" data-d="3174">འབྱོར་བ་དང་ལྡན་པའི་གང་ཟག་ཐམས་ཅད་ཤི་འགྲོ་བའི་ཚེ་ན། </a><a data-m="1075536" data-d="4706">རང་གིས་གཅེས་པར་བསྐྱངས་བའི་ལུས་དེ་ལ་རོ་ཞེས་ཤུལ་དུ་བཞག་ནས་</a><a data-m="1080242" data-d="2513">བར་དོ་ལ་གཅེར་བུ་སྒྲེན་མོར་སོང། </a><a data-m="1082755" data-d="4013">མཆན་ཁུང་ལག་ཏུ་བཅུག་སྟེ་ཆ་མེད་ཀྱིས་རྒྱུས་མེད་གཅིག་པུར་སོང་བ་ལྟོས་དང༌། </a><a data-m="1086768" data-d="3168">གཉེན་དང་ལོངས་སྤྱོད་ལ་སོགས་པ་འདི་ཐམས་ཅད་ལ་</a><a data-m="1089936" data-d="2163">ཞེན་ཆགས་བྱེད་ནས་དགོས་པ་གང་ཡང་མིན་འདུག །</a><a data-m="1092099" data-d="2445">ཤི་དུས་ནི་གྲོགས་སུ་གྲུབ་པ་མིན་འདུག་འཆར་བ་ཡིན། </a><a data-m="1094544" data-d="4069">ཐར་པའི་ལམ་གྱི་དེད་དཔོན་བླ་མ་དམ་པའི་སྐུ་དྲིན་ལ་ལྟོས་དང༌། </a><a data-m="1098613" data-d="3277">བླ་མ་དམ་པའི་ཆོས་ཀྱི་ཡོན་ཏན་རྒྱུད་ལ་འབྱོར་སོང་བའི་གང་ཟག་འདི། </a><a data-m="1101890" data-d="4588">འཕགས་པའི་གང་ཟག་ཐམས་ཅད་ངན་སོང་ལྟ་བུ་ཞིག་ལ་བྱོན་སོང་ནའང་</a><a data-m="1106478" data-d="3318">རང་གི་ཡོན་ཏན་མི་ཉམས་ཀྱི་སྟེང་དུ་གཞན་ལ་ཕན་གདགས་འོང་རྒྱུ་རེད། </a><a data-m="1109796" data-d="2750">དེ་ཕན་བཏགས་པ་འདི་སུའི་བཀའ་དྲིན་རེད་ཟེར་ན། </a><a data-m="1112546" data-d="2343">འཕགས་པའི་གང་ཟག་འདིས་བླ་མ་དགེ་བའི་བཤེས་གཉེན་</a><a data-m="1114889" data-d="2153">ཁྱད་པར་ཞིག་ལ་བསྟེན་ཏེ་བླ་མའི་ཡོན་ཏན་རེད། </a><a data-m="1117042" data-d="3344">བླ་མའི་ཡོན་ཏན་དང་བཀའ་དྲིན་དྲན་ཏེ་མོས་གུས་ཀྱི་སྒོ་ནས་</a><a data-m="1120386" data-d="1552">མཆི་མ་འཁྲུག་པར་འགྱུར་བ་ཡིན། </a><a data-m="1121938" data-d="4198">དེ་ལྟར་དུ་འཇིག་རྟེན་གྱི་བདེ་བ་དང་སྡུག་བསྔལ་འཁྲུལ་པའི་རྐྱེན་འདི་ཐམས་ཅད་</a><a data-m="1126136" data-d="2016">རྟག་པ་དང་བརྟན་པ་ཨེ་འདུག །</a><a data-m="1128152" data-d="2585">བསམ་པ་བཞིན་དུ་གྲུབ་ཀྱི་ཨེ་འདུག་ལེགས་པར་བསམ་ན་</a><a data-m="1130737" data-d="3199">ཁམས་གསུམ་འཁོར་བ་ལ་ངེས་འབྱུང་དང་སྐྱོ་ཤས་བསྐྱེད་ཚུགས་པ་ཡིན། </a><a data-m="1133936" data-d="3885">(275) སྐབས་སུ་ལེགས་པར་ལྟ་བའི་ཆོས་དྲུག་ནི། །སྐབས་སུ་རང་གཞན་ལུས་ཀྱི་བྱེད་སྤྱོད་ལྟོས། ། </a><a data-m="1137821" data-d="5696">གར་མཁན་རྩེད་མོ་འདྲར་མཐོང་བདེན་མེད་འཆར། །སྐབས་སུ་ངག་གི་སྨྲ་བརྗོད་སྒྲ་ལ་ལྟོས། ། </a><a data-m="1143517" data-d="3728">གྲགས་སྟོང་བྲག་ཅ་འདྲར་མཐོང་བརྗོད་མེད་འཆར། །སྐབས་སུ་ཡིད་ཀྱི་བདེ་སྡུག་ཅི་ཤར་ལྟོས། ། </a><a data-m="1147245" data-d="3908">རིག་པའི་རོལ་པར་མཐོང་བས་གནས་ལུགས་འཆར། །སྐབས་སུ་འགྱུ་དྲན་རྟོག་པའི་རང་ངོ་ལྟོས། ། </a><a data-m="1151153" data-d="3707">རང་ཡལ་ཤེས་པ་ཆོས་སྐུ་ཅེར་མཐོང་འཆར། །སྐབས་སུ་སེམས་ཉིད་མ་གཡོས་ངང་ལ་ལྟོས། ། </a><a data-m="1154860" data-d="4919">འཕྲོ་འདུ་མེད་མཐོང་ཟད་པའི་དགོངས་པ་འཆར། །སྐབས་སུ་ཅོག་བཞག་བྱ་བཙལ་བྲལ་ལ་ལྟོས། ། </a><a data-m="1159779" data-d="4625">བྱར་མེད་མཐོང་བས་བློ་བདེ་ཁོང་ནས་འཆར། །དེ་ལྟར་སུས་ཤེས་ཟབ་མོའི་དོན་ལ་མཁས། ། </a><a data-m="1164404" data-d="6305">ཞེས་པ་བསྟན་ནས། ཡང་སྐབས་སུ་རང་གི་སེམས་རྒྱུད་ལ་ལེགས་པར་ལྟ་བའི་ཆོས་དྲུག་བྱས་ན་</a><a data-m="1170709" data-d="2793">དེས་ཉམས་དང་རྟོགས་པའི་བསྐུལ་མ་འོང༌། གང་རེད་ཟེར་ན། </a><a data-m="1173502" data-d="2433">སྐབས་སུ་རང་ཡིན་ན་འདྲ། གཞན་ཡིན་ན་འདྲ། </a><a data-m="1175935" data-d="2499">ལོ་གཞོན་དུས་བྱ་སྤྱོད་གང་འདྲ་བྱས། </a><a data-m="1178434" data-d="2130">ད་ད་ལྟ་དར་ལ་བབ་དུས་གང་འདྲ་བྱེད། </a><a data-m="1180564" data-d="2485">སང་རྒས་འགྲོ་དུས་གང་འདྲ་བྱེད་ཀྱི་འདུག་ལྟོས་དང༌། </a><a data-m="1183049" data-d="4911">གར་མཁན་གྱི་རྩེད་མོ་འདྲ་ཞིག་མ་གཏོགས། གྲུབ་པ་དང༌། </a><a data-m="1187960" data-d="2823">རང་གིས་བསམ་པ་བཞིན་དུ་མཐོང་བ་ཡོད་པ་མ་ཡིན། </a><a data-m="1190783" data-d="3424">འཇིག་རྟེན་གྱི་སྤྱོད་ལམ་ཐམས་ཅད་བདེན་མེད་རྨི་ལམ་ལྟ་བུ་ཡིན། </a><a data-m="1194207" data-d="2810">སྐབས་སུ་ཆུང་ནས་ད་བར་དུ་རང་གིས་སྐད་ཆ་</a><a data-m="1197017" data-d="2100">གང་འདྲ་བཤད་དེ་སྐད་ཆ་ཐམས་ཅད་ལ་ལྟོས། </a><a data-m="1199117" data-d="4683">བསྟོད་ར་བྱས་པ་ཐམས་ཅད་ཀྱང་ད་ལྟ་དེ་བཞིན་དུ་བསྟོད་པའི་འབྲས་བུ་ཅི་འདུག །</a><a data-m="1203800" data-d="2858">སྨད་ར་བྱས་པ་ཐམས་ཅད་ཀྱི་སྨད་པའི་འབྲས་བུ་ཅི་འདུག་ལྟོས། </a><a data-m="1206658" data-d="3822">སྒྲ་ཐམས་ཅད་གྲགས་སྟོང་བྲག་ཅ་ལྟ་བུ་ཡིན་པ་ཤར་ཏེ་</a><a data-m="1210480" data-d="3147">བརྗོད་མེད་ཀྱི་རྟོགས་པ་ཉམས་སུ་ལེན་པ་ལ་བྱ་བ་ཡིན། </a><a data-m="1213627" data-d="4284">སྐབས་སུ་རང་ཨ་མ་ལས་སྐྱེས་ནས་ད་བར་སེམས་ལ་བདེ་བ་ག་ཚོད་བྱུང༌། </a><a data-m="1217911" data-d="3227">སྡུག་བསྔལ་ག་ཚོད་བྱུང༌། བདེ་བས་ཕན་བཏགས་པ་བརྟན་པོ་ཨེ་འདུག །</a><a data-m="1221138" data-d="2229">སྡུག་བསྔལ་གྱིས་གནོད་བསྐྱལ་བ་བརྟན་པོ་ཨེ་འདུག་ལྟོས། </a><a data-m="1223367" data-d="2613">བདེ་སྡུག་ཐམས་ཅད་རིག་པའི་རོལ་པ་རུ་ཤར་བས་</a><a data-m="1225980" data-d="2412">གནས་ལུགས་མ་བཅོས་པ་འཕོ་འགྱུར་དང་བྲལ་བ་འཆར། </a><a data-m="1228392" data-d="2966">སྐབས་སུ་རང་གི་སེམས་ལ་རྣམ་རྟོག་གི་འགྱུ་བ་འདི་</a><a data-m="1231358" data-d="3222">དྲན་མི་དྲན་པ་སྔོན་སོང་གི་བག་ཆགས་ཀྱི་རྗེས་དཔྱོད་པ། </a><a data-m="1234580" data-d="1568">མ་འོངས་རྣམ་རྟོག་གིས་མདུན་བསུ་བ། </a><a data-m="1236148" data-d="3017">ད་ལྟ་རིག་པ་ཅི་ཡན་དུ་ཤོར་བའི་ངོ་བོ་ལ་ལྟོས་དང༌། </a><a data-m="1239165" data-d="2752">ཐམས་ཅད་ཤར་མ་ཐག་ཏུ་ཕར་ཡལ་འགྲོ་བ་མ་གཏོགས་</a><a data-m="1241917" data-d="3635">རྣམ་རྟོག་གིས་ཕན་གནོད་བྱེད་པ་གཅིག་ཀྱང་ཡོད་རྒྱུ་མ་རེད་དུས། </a><a data-m="1245552" data-d="1741">སྐྱེ་འགག་གནས་གསུམ་བྱེད་ས་འདི་སེམས་ཉིད་</a><a data-m="1247293" data-d="3959">ཆོས་སྐུའི་ངོ་བོ་འཕོ་འགྱུར་མེད་པ་འདི་རེད་དུས་དེ་ཅེར་རེ་མཐོང་བ་ཡིན། </a><a data-m="1251252" data-d="5413">སྐབས་སུ་སེམས་ཉིད་ལ་མ་གཡོས་ཏེ་གཉུག་མ་རང་བབས་ཀྱི་ངང་དུ་ལྟོས། </a><a data-m="1256665" data-d="2432">རྣམ་རྟོག་གི་འཕྲོ་འདུ་ཐམས་ཅད་ནམ་མཁའ་ལ་</a><a data-m="1259097" data-d="4331">སྤྲིན་དེངས་བ་བཞིན་འགྲོ་དུས་ཆོས་ཉིད་ཟད་པའི་དགོངས་པ་འཆར་འོང་བ་ཡིན། </a><a data-m="1263428" data-d="2819">སྐབས་སུ་མ་བཅོས་པ་ཅོག་གེ་མཉམ་པར་བཞག་སྟེ་</a><a data-m="1266247" data-d="1487">བྱ་རྩོལ་དང་བྲལ་བ་ལ་ལྟོས། </a><a data-m="1267734" data-d="2530">བྱ་བྱེད་ཀྱིས་ཕན་ཐོགས་མིན་འདུག །</a><a data-m="1270264" data-d="1853">བྱར་མེད་གཉུག་མའི་ངང་དུ་བསྡད་ན་</a><a data-m="1272117" data-d="2225">གུ་ཡངས་བློ་བདེ་ཁོང་ནས་ཤར་བ་ཡིན། </a><a data-m="1274342" data-d="3733">དེ་ལྟར་སུ་ཤེས་ཟབ་མོ་རྫོགས་པ་ཆེན་པོའི་དོན་ལ་མཁས་པར་འགྱུར་བ་ཡིན། </a><a data-m="1278075" data-d="4401">(276) རང་བཞིན་ལེགས་པར་བསམ་པའི་ཆོས་དྲུག་ནི། །སྐྱེ་རྒ་ན་འཆིའི་དམག་ལ་བག་ཟོན་བསྐྱེད། ། </a><a data-m="1282476" data-d="4974">སྔར་བསགས་ལས་ཀྱི་བུ་ལོན་ད་རེས་སྦྱངས། །གཟུང་འཛིན་འཇིགས་པའི་འཕྲང་ལས་ད་རེས་བྲོས། ། </a><a data-m="1287450" data-d="5456">རྣམ་སྨིན་སྡིག་པའི་ཁུར་པོ་རྒྱབ་ཏུ་བོར། །འཛད་ངེས་ཚེ་ཡི་ཐར་ལམ་བྱང་ཆུབ་སྒྲུབས། ། </a><a data-m="1292906" data-d="3922">འཆི་བའི་ལ་ཆེན་རྒལ་ལ་བསམ་བློ་ཐོང༌། །དེ་ལྟར་བྱས་ན་ཐར་བའི་སྐམ་སར་སྙེགས། ། </a><a data-m="1296828" data-d="5345">ཞེས་པ་སྟེ། ད་རང་བཞིན་ལེགས་པར་བསམ་པའི་ཆོས་དྲུག་འདི་བྱས་ན། </a><a data-m="1302173" data-d="4695">འདི་ཆོས་དྲུག་འདི་གཏན་གཏན་འགྲུབ་རྒྱུ་ཡོད་རྒྱུ་རེད། དེ་གྲུབ་པའི་རྒྱུ་མཚན་ག་རེ་ཟེར་ན། </a><a data-m="1306868" data-d="4242">སྐྱེ་རྒ་ན་འཆིའི་དམག་གིས་དེ་སྔ་ག་ཚོད་སྡུག་བསྔལ་སྟེར་བསྡད་ལྟོས་དང༌། </a><a data-m="1311110" data-d="2619">དེ་སྐྱེ་རྒ་ན་འཆིའི་དམག་འདི་ལ་བག་ཟོན་བྱེད་ནས་</a><a data-m="1313729" data-d="4362">སྐྱེ་རྒ་ན་འཆི་མེད་པའི་གོ་འཕང་ཞིག་བསྒྲུབ་དགོས་འདུག་བསམ་རྒྱུ་ཡོད་རྒྱུ་རེད། </a><a data-m="1318091" data-d="5572">དེ་ནས་སྐྱེ་བ་སྔ་མ་རང་གིས་ཕ་ལ་སེམས་ཅན་གཞན་ལ་གནོད་པ་བྱས་པ། </a><a data-m="1323663" data-d="4568">ནོར་འཕྲོག་པ་དེ་ཐམས་ཅད་ཀྱི་ལས་ཀྱིས་ད་ལྟ་འདིའི་སྟེང་དུ་</a><a data-m="1328231" data-d="4244">ན་ཚ་གདོན་བགེགས། ནོར་ལོངས་སྤྱོད་རྐུ་མས་ཁྱེར་ཤོར་བ་ལ་སོགས་པ་</a><a data-m="1332475" data-d="4733">བུ་ལོན་ཡོད་རྒྱུ་རེད་དུས། དེ་ད་རེས་དེ་ལ་གནོད་ལན་གནོད་པ་མ་བྱེད་པ་</a><a data-m="1337208" data-d="4111">བྱང་ཆུབ་ཀྱི་སེམས་ཀྱིས་བདེ་སྡུག་གཏོང་ལེན་བྱས་ན་དེ་བུ་ལོན་འདི་སྦྱང་འགྲོ་བ་ཡིན། </a><a data-m="1341319" data-d="4434">གཟུང་བ་ཡུལ་དང་འཛིན་པ་སེམས་གཉིས་མི་རྟག་རྨི་ལམ་ལྟ་བུ་འདི་</a><a data-m="1345753" data-d="5192">གཟུང་འཛིན་གྱི་འཇིགས་པ་འདི་འཕྲང་ཡོད་པ། དེའི་ནང་དུ་ཚུད་ན་</a><a data-m="1350945" data-d="3741">མགོ་འཐོན་དཀའ་རྒྱུ་རེད་དུས། གཟུང་འཛིན་གྱི་འཇིགས་པ་འཕྲང་འདི་ལས་</a><a data-m="1354686" data-d="3587">ད་རེས་བྲོས་ཨེ་ཐུབ་མི་ཐུབ་ཅིག་ཡོད་དགོས། ཚེ་རབས་ཐོགས་མེད་ནས་</a><a data-m="1358273" data-d="3513">ད་ལྟ་ཡན་ཆད་དུ་བསགས་པའི་རྣམ་སྨིན་སྡིག་པའི་རི་བོ་རྒྱ་ཆེན་པོ་ཞིག་</a><a data-m="1361786" data-d="3360">རྒྱབ་ཏུ་ཁུར་བསྡད་ཡོད་རྒྱུ་རེད། དེ་ལ་གཉེན་པོ་སྟོབས་བཞིའི་སྒོ་ནས་</a><a data-m="1365146" data-d="3788">བཤགས་པ་ཕུལ་ཏེ་མཁྲེགས་པོ་ལྟ་བུ་འདི་བོར་ཨེ་ཐུབ་ལྟོས། </a><a data-m="1368934" data-d="4092">འཛད་ངེས་པ་འདི་གང་རེད་ཟེར་ན། ཨ་མ་ལས་སྐྱེས་ནས་ད་བར་དུ་</a><a data-m="1373026" data-d="2513">ཉི་མ་རེ་རེ་བཞིན་དུ་ཚེ་ཐུང་དུ་འགྲོ་ཡི་རེད་མ་གཏོགས། </a><a data-m="1375539" data-d="5417">ཚེ་རིང་དུ་འགྲོ་ཡི་ཡོད་རྒྱུ་མ་རེད། ཚེ་འདི་མ་ཟད་པའི་བར་ལ་</a><a data-m="1380956" data-d="4615">ཐར་ལམ་བྱང་ཆུབ་ཀྱི་གོ་འཕང་ཞིག་བསྒྲུབ་ཐུབ་ན་ཚེ་ཡོད་པ་འདི་གོ་ཆོད་པ་རེད་དུས། </a><a data-m="1385571" data-d="4839">རྣམ་གཡེང་དང་འདུ་འཛི་མ་བྱེད། མ་འོངས་པ་ན་འཆི་བ་ཐོག་ཏུ་འབབ་དུས་</a><a data-m="1390410" data-d="3191">ལ་ཆེན་པོ་ཞིག་བརྒལ་རྒྱུ་རེད་དུས། ལ་ཆེན་པོ་ཞིག་ལ་</a><a data-m="1393601" data-d="1359">རྡོག་ཁྲེས་ཤིག་འཁུར་འགྲོ་དགོས་ན། </a><a data-m="1394960" data-d="3765">ང་ལ་འདི་ལ་འགྲོ་དགོས་བསམ་རྒྱུའི་སེམས་འཚེར་སྣང་ཞིག་ཡོད་རྒྱུ་རེད། </a><a data-m="1398725" data-d="3190">དཔེ་དེ་བཞིན་དུ་འཆི་བ་ཟེར་རྒྱུ་འདི་ངའི་ཐོག་ལ་ནམ་འབབ་འོང་ན། </a><a data-m="1401915" data-d="3516">དེ་ལ་ཕན་བྱེད་ཀྱི་ཐབས་ཅི་ཞིག་བྱེད་བསམ་པ་དུས་གསུམ་ལ་ཐོང༌། </a><a data-m="1405431" data-d="1950">དེ་ལྟར་བྱས་ན་ཐར་པའི་སྐམ་སར་སྙེགས། </a><a data-m="1407381" data-d="4202">(277) གཅུད་ལ་བོར་བའི་དམ་ཆོས་རྣམ་དྲུག་ནི། །སྐྱུག་ལོག་བསམ་པས་འཁོར་བ་གཅུད་ལ་བོར། ། </a><a data-m="1411583" data-d="3817">བརྩོན་འགྲུས་བསྟེན་ནས་ཉམས་ལེན་གཅུད་ལ་བོར། །མོས་གུས་གསོལ་བས་བླ་མ་གཅུད་ལ་བོར། ། </a><a data-m="1415400" data-d="4670">དམ་ཚིག་བསྙེན་སྒྲུབ་ཡི་དམ་གཅུད་ལ་བོར། །གཏོར་ཚོགས་བརྩོན་པས་མཁའ་འགྲོ་གཅུད་ལ་བོར། ། </a><a data-m="1420070" data-d="4239">ཡང་ཟབ་གདམས་པས་ལྟ་སྒོམ་གཅུད་ལ་བོར། །དེ་ལྟར་སུས་བྱས་དངོས་གྲུབ་མྱུར་དུ་ཐོབ། ། </a><a data-m="1424309" data-d="4440">ཅེས་པའི་སྒོ་ནས་བསྟན་པ་སྟེ། གཅུད་ལ་བོར་ཟེར་ན། </a><a data-m="1428749" data-d="2996">དཔེར་ན་མི་ཞིག་ཐག་པས་དམ་པོ་ཞིག་བསྡམ་བཞག་ན་</a><a data-m="1431745" data-d="5074">དེ་ན་ཚ་མང་པོ་ཞིག་གཏོང་དུས། རྐུ་མ་ལྟ་བུ་ཡིན་ན་དེ་རྐུ་བྱས་བཞག་གི་སྐྱོན་མཚང་འདི་</a><a data-m="1436819" data-d="2631">རང་གི་ཁ་ནས་གདོན་འོང་རྒྱུ་རེད། དཔེ་དེ་བཞིན་དུ་</a><a data-m="1439450" data-d="2646">ཁམས་གསུམ་འཁོར་བའི་ལས་ཀྱི་བྱ་བ་འདི་ཐམས་ཅད་</a><a data-m="1442096" data-d="5055">དཔེར་ན་སྐྱུག་ལོག་པ་མི་གཙང་བ་ཟེར་མཁན་ལྟ་བུ་ཞིག་ཡིན་བསམ་ནས་བཟུང༌། </a><a data-m="1447151" data-d="1719">དེ་ནས་འཁོར་བ་གཅུད་ལ་བོར་ཐུབ་འགྲོ་དུས། </a><a data-m="1448870" data-d="3805">འཁོར་བ་ལ་ཞེན་ཆགས་སྐྱེ་ཡི་མ་རེད། བརྩོན་འགྲུས་དེའི་སྒོ་ནས་</a><a data-m="1452675" data-d="3901">དུས་རྒྱུན་དུ་ལུས་ངག་ཡིད་གསུམ་འདི་བསྐུལ་མ་འདེབས་ཐུབ་ནས་བཟུང་སྟེ་</a><a data-m="1456576" data-d="3812">ཉམས་ལེན་འདི་མ་བྲལ་བ་ཞིག་བྱེད་ཐུབ་རྒྱུ་རེད་དུས་དེ་ལྟར་བྱེད། </a><a data-m="1460388" data-d="4722">བླ་མ་ལ་སངས་རྒྱས་དངོས་མཐོང་ཡིད་ཆེས་ཀྱི་མོས་གུས་ཡང་ནས་ཡང་དུ་ཡོད་ན་</a><a data-m="1465110" data-d="5105">བླ་མ་དེ་གཅུད་ལ་བོར་ཏེ་མོས་གུས་ཀྱིས་བླ་མ་དབང་དུ་འདུས་ཟེར་མཁན་འདི་རེད་དུས། </a><a data-m="1470215" data-d="2426">མོས་གུས་ཡོད་ན་བླ་མའི་བྱིན་རླབས་རྒྱུད་ལ་</a><a data-m="1472641" data-d="1894">ཞུགས་མི་འོང་པའི་ཐབས་ཡོད་རྒྱུ་མ་རེད། </a><a data-m="1474535" data-d="4069">དེ་ནས་དམ་ཚིག་གཙང་མ་གཅིག་དང་བསྙེན་སྒྲུབ་ལ་དུས་རྟག་ཏུ་འབད་ན་</a><a data-m="1478604" data-d="1888">ཡི་དམ་གྱིས་མཆོག་དང་ཐུན་མོང་གི་དངོས་གྲུབ་</a><a data-m="1480492" data-d="2907">སྟེར་མི་འོང་བའི་ཐབས་ཡོད་རྒྱུ་མ་རེད་དེ་ལྟ་བུ་ཡིན། </a><a data-m="1483399" data-d="3020">གཏོར་མ་དང་ཚོགས་ལ་ཡང་ནས་ཡང་དུ་བརྩོན་ན་</a><a data-m="1486419" data-d="3267">མཁའ་འགྲོ་ཆོས་སྐྱོང་གིས་ཕྲིན་ལས་གྲུབ་མི་འོང་བའི་ཐབས་ཡོད་པ་མ་རེད་</a><a data-m="1489686" data-d="5596">གཅུད་ལ་བོར། ཡང་ཟབ་རྫོགས་པ་ཆེན་པོ་ལྟ་བུའི་གདམས་ངག་གིས་</a><a data-m="1495282" data-d="2915">ལྟ་སྒོམ་གནད་དུ་འགྲོ་བ་ཞིག་ཡང་ནས་ཡང་དུ་བྱས་ན། </a><a data-m="1498197" data-d="2935">ཆོས་ཉིད་ཀྱི་དོན་མ་ནོར་བ་རྒྱུད་ལ་སྐྱེ་རྒྱུ་རེད། </a><a data-m="1501132" data-d="2824">དེ་ལྟར་སུས་བྱས་དངོས་གྲུབ་མྱུར་དུ་ཐོབ། </a><a data-m="1503956" data-d="4892">(278) མཉམ་པ་དྲུག་དགོས་ལེགས་པར་བསྟན་པ་ནི། །འགྲོ་དྲུག་ཕ་མར་ཤེས་པས་དགྲ་དང་བུ་མཉམ་དགོས། ། </a><a data-m="1508848" data-d="4817">ནོར་རྫས་འཁྲུལ་སྣང་ཤེས་པས་གསེར་དང་བོང་མཉམ་དགོས། །གཤིས་ལ་ལས་འབྲས་མེད་པས་དགེ་སྡིག་མཉམ་ཤེས་དགོས། ། </a><a data-m="1513665" data-d="5860">ཚོགས་དྲུག་ཆོས་ཉིད་ཤེས་པས་མཉམ་རྗེས་མེད་ཤེས་དགོས། །ཉོན་མོངས་ཡེ་ཤེས་གསལ་བས་སྤང་བླང་མེད་ཤེས་དགོས། ། </a><a data-m="1519525" data-d="4830">གནས་ལུགས་གདོད་ནས་དག་པས་འཁོར་འདས་མཉམ་ཤེས་དགོས། །དེ་ལྟར་མཉམ་ཤེས་ཆེན་པོའི་རྣལ་འབྱོར་ཡིན། ། </a><a data-m="1524355" data-d="5013">ཟེར། ཆོས་ཐམས་ཅད་མཉམ་པ་ཉིད་དུ་རྟོགས་སོང་ན་དགོངས་པ་མཐར་ཐུག་པ་དེ་རེད། </a><a data-m="1529368" data-d="4724">མཉམ་པ་ཉིད་ཀྱི་དོན་མཐར་ཐུག་པ་དེ་ཉམས་མྱོང་གི་སྒོ་ནས་རྟོགས་དུས། </a><a data-m="1534092" data-d="2863">རྒྱུ་མཚན་ཉིད་ཐེག་པའི་ལམ་ནས་བྱས་ན་ས་བརྒྱད་པ་ཐོབ་དུས་</a><a data-m="1536955" data-d="1954">མཉམ་ཉིད་ཀྱི་དོན་མ་གཏོགས་རྟོགས་ཀྱི་མ་རེད། </a><a data-m="1538909" data-d="3783">གསང་སྔགས་རྡོ་རྗེ་ཐེག་པས་དག་མཉམ་བདེན་པ་དབྱེར་མེད་ཀྱི་ལྟ་བ་</a><a data-m="1542692" data-d="3080">ཟེར་རྒྱུ་ཡོད་པ་དེའང་མཉམ་པ་ཆེན་པོ་རེད། </a><a data-m="1545772" data-d="2910">མཉམ་པ་ཆེན་པོ་འདི་ལ་གང་འདྲ་དགོས་ཟེར་ན། </a><a data-m="1548682" data-d="3988">འགྲོ་བ་རིགས་དྲུག་གི་སེམས་ཅན་ཐམས་ཅད་ལ་དགྲ་དང་གཉེན་མེད་པ་ཐམས་ཅད་</a><a data-m="1552670" data-d="5269">ཕ་མ་ལྟ་བུ་ཡིན་པ་ཤེས་ནས་བཟུང༌། གནོད་བྱེད་ཀྱི་དགྲ་དང་རང་གི་བུ་གཉིས་པོ་འདི་ལ་</a><a data-m="1557939" data-d="3239">ཆགས་སྡང་མེད་པ་མཉམ་པ་རུ་ཤེས་དགོས་གསུངས་པ་རེད། </a><a data-m="1561178" data-d="4377">དེ་ནས་ནོར་རྫས་ག་ཚོད་ཡོད་ནའང་འདི་འཁྲུལ་སྣང་རེད་བསམ་པ་མ་གཏོགས་</a><a data-m="1565555" data-d="4568">འདི་ནོར་རྫས་ལ་ཞེན་པ་མེད་པ། དཔེར་ན་གསེར་དང་ས་རྡོ་བོང་བ་གཅིག་བཞིན་</a><a data-m="1570123" data-d="4114">ཁྱད་པར་མེད་པ་ཤེས་དགོས་གསུངས། ཆོས་ཉིད་ཀྱི་གཤིས་ལ་རྒྱུ་འབྲས་མེད་པའི་ཕྱིར་ན། </a><a data-m="1574237" data-d="5614">དགེ་བས་ཕན་གདགས་རྒྱུ། སྡིག་པས་གནོད་སྐྱེལ་རྒྱུ་མེད་པ་ཆོས་ཉིད་ནམ་མཁའ་ལྟ་བུ་ཡིན་པ་ཤེས་དགོས། </a><a data-m="1579851" data-d="7585">གཟུགས་སྒྲ་དྲི་རོ་རེག་བྱ་ཚོགས་དྲུག་གི་སྣང་བ་འདི་ཐམས་ཅད་བཟང་པོ་ཤར་ན། </a><a data-m="1587436" data-d="4406">དེ་ལ་ཆགས་རྒྱུ་ཡོད་རྒྱུ་མ་རེད། ངན་པ་ཤར་ན་དེ་ལ་སྡང་རྒྱུ་མ་རེད། </a><a data-m="1591842" data-d="5699">བཟང་ངན་ཐམས་ཅད་ཀྱིས་རང་གི་རིག་པ་འདི་བསླུ་མི་ཐུབ་པ་ཞིག་བྱས་ནས་</a><a data-m="1597541" data-d="4032">མཉམ་རྗེས་དབྱེར་མེད་པའི་བདག་ཉིད་དྲན་པ་དང་ཤེས་བཞིན་མི་བསླུ་བ་དགོས། </a><a data-m="1601573" data-d="6907">ཉོན་མོངས་པ་དུག་ལྔའི་རང་བཞིན་འདི་ཤེས་སོང་ན་ཡེ་ཤེས་ལྔའི་རང་ཉིད་རང་ཤུགས་གསལ་འོང་རྒྱུ་རེད་དུས་</a><a data-m="1608480" data-d="2101">སྤང་བླང་མཉམ་པ་ཉིད་དུ་ཤེས་དགོས་པ་ཡིན། </a><a data-m="1610581" data-d="3472">གནས་ལུགས་གདོད་ནས་དག་པའི་ཆོས་ཉིད་ཀ་དག་གི་ངོ་བོ་ལ་བསམ་ན། </a><a data-m="1614053" data-d="5421">འཁོར་བའི་བག་ཆགས་ལས་དང་ཉོན་མོངས་པ་ཟེར་མར་སྐྱོན་ལྟ་བུ་ཞིག་བསལ་བཞག་རྒྱུ་དང༌། </a><a data-m="1619474" data-d="3854">མྱང་འདས་ཀྱི་བག་ཆགས་སྐུ་དང་ཡེ་ཤེས་ཚུར་གསར་དུ་བསྒྲུབ་དགོས་མ་རེད། </a><a data-m="1623328" data-d="2752">མྱང་འདས་ཡེ་ནས་རང་ངོ་ལ་རྫོགས་བསྡད་རེད། </a><a data-m="1626080" data-d="2310">འཁོར་འདས་ཀྱིས་ཆོས་ཉིད་གཤིས་འདི་གོས་ཡོད་མ་རེད་དུས། </a><a data-m="1628390" data-d="3601">དེ་ལྟར་མཉམ་ཤེས་འདི་རྫོགས་པ་ཆེན་པོའི་རྣལ་འབྱོར་པ་ཡིན། </a><a data-m="1631991" data-d="4504">(279) མི་འཇུག་དྲུག་གི་གདམས་ངག་བསྟན་པ་ནི། །ཅིར་སྣང་བདེན་མེད་རྟོགས་པས་འཁྲུལ་སྣང་ཡིད་མི་འཇུག །</a><a data-m="1636495" data-d="4740">ཅི་བྱས་དོན་མེད་རྟོགས་པས་འཇིག་རྟེན་ཡིད་མི་འཇུག །རང་དོན་གོལ་སར་རྟོགས་པས་ཐེག་དམན་ཡིད་མི་འཇུག །</a><a data-m="1641235" data-d="6736">གཞི་ལ་སྐྱེ་མེད་རྟོགས་པས་སྐྱེ་འགག་ཡིད་མི་འཇུག །སེམས་ཉིད་དམིགས་མེད་རྟོགས་པས་མཚན་འཛིན་ཡིད་མི་འཇུག །</a><a data-m="1647971" data-d="4919">ཆོས་ཉིད་བྱ་བྲལ་རྟོགས་པས་རྩོལ་སྒྲུབ་ཡིད་མི་འཇུག །གནས་ལུགས་རྟོགས་པའི་རྟགས་སུ་ཤུགས་ལ་འཆར། ། </a><a data-m="1652890" data-d="5134">ཞེས་པ་སྟེ། མི་འཇུག་པ་དྲུག་གི་གདམས་ངག་བསྟན་པ་ཡིན་ན། </a><a data-m="1658024" data-d="5274">ཅིར་སྣང་ཐམས་ཅད་སྒྱུ་མ་དང་རྨི་ལམ་ལྟ་བུའི་བདེན་པ་གྲུབ་པ་མེད་པའི་རང་བཞིན་དུ་རྟོགས་སོང་ན། </a><a data-m="1663298" data-d="4322">འཇིག་རྟེན་འཁྲུལ་པའི་བྱ་བ་ད་ལྟ་ཚེ་འདིའི་བྱ་བ་ལ་ཡིད་མི་འཇུག་སྟེ་</a><a data-m="1667620" data-d="2320">ཚེ་འདིའི་བྱ་བ་ལ་ཞེན་ཆགས་ཡོད་རྒྱུ་མ་རེད། </a><a data-m="1669940" data-d="4814">ལུས་ངག་ཡིད་གསུམ་གྱིས་འཇིག་རྟེན་ཆོས་བརྒྱད་ཀྱི་བྱ་བ་ཅི་བྱས་ན་</a><a data-m="1674754" data-d="4985">གྲུབ་རྒྱུ་མེད་པའི་དོན་མེད་པ་རྟོགས་དུས་འཇིག་རྟེན་དགྲ་འདུལ་གཉེན་སྐྱོང་ལ་ཡིད་འཇུག་གི་མ་རེད། </a><a data-m="1679739" data-d="2877">རང་གཅིག་པུའི་དོན་དག་འདི་མང་པོ་ཞིག་བསམ་དུས་</a><a data-m="1682616" data-d="3158">རང་དོན་ཡིད་བྱེད་ཀྱི་བློ་ཡིན་ན་ཉན་རང་གི་ལམ་རེད་དུས། </a><a data-m="1685774" data-d="2699">ཐེག་པ་ཆེན་པོའི་ལམ་གྱི་གོལ་ས་ཡིན་པ་རྟོགས་དུས་</a><a data-m="1688473" data-d="2949">ཐེག་དམན་རང་དོན་ཡིད་བྱེད་ལ་ཡིད་འཇུག་གི་མ་རེད། </a><a data-m="1691422" data-d="3478">ཆོས་ཉིད་ཀྱི་གཞི་ལ་སྐྱེ་བ་མེད་པ་རྟོགས་པ་ཡིན་པའི་ཆ་ནས་</a><a data-m="1694900" data-d="5286">ཆོས་ཉིད་སྐྱེ་མེད་ཀྱི་ངོ་བོ་ཡིན་དུས། དེ་ལ་སྐྱེ་འགག་གསར་དུ་བཅོས་རྒྱུའི་ཡིད་འཇུག་གི་མ་རེད། </a><a data-m="1700186" data-d="3884">སེམས་ཉིད་དེ་ལ་དམིགས་གཏད་བྲལ་བའི་ལྟ་བ་འདི་རྟོགས་པའི་ཚེ་ན། </a><a data-m="1704070" data-d="3183">འདི་ངའི་སེམས་འདི་རྟག་པ་རེད། ངའི་སེམས་འདི་སྟོང་པ་རེད་བསམ་</a><a data-m="1707253" data-d="4609">རྒྱུ་མཚན་འཛིན་ཡིད་ལ་མི་འཇུག །ཆོས་ཉིད་ཀྱི་ངོ་བོ་འདི་བྱ་བ་ལས་ཀ་ཡིས་</a><a data-m="1711862" data-d="4329">ཚུར་བཟོ་རྒྱུ་ཡོད་རྒྱུ་མ་རེད་དུས་བྱ་བྲལ་རྟོགས་པས་ན་རྩོལ་སྒྲུབ་ལ་ཡིད་མི་འཇུག །</a><a data-m="1716191" data-d="2423">གནས་ལུགས་རྟོགས་པའི་རྟགས་འདི་ཤུགས་ལ་</a><a data-m="1718614" data-d="2413">འདི་ལྟར་མི་འཇུག་པ་དྲུག་འདི་ཤར་འོང་བ་ཡིན། </a><a data-m="1721027" data-d="4760">(280) མ་སོང་དྲུག་གི་གདམས་ངག་བསྟན་པ་ནི། །ལམ་ཁྱེར་གཡོམ་རྒྱུག་མ་སོང་ཕྲ་རགས་རྣམ་རྟོག་འཇོམས། ། </a><a data-m="1725787" data-d="4538">ས་ལམ་གཡོམ་རྒྱུག་མ་སོང་སྒྲིབ་གཉིས་སྤང་བྱ་ཞིང༌། །རྒྱུ་འབྲས་གཡོམ་རྒྱུག་མ་སོང་དགེ་སྡིག་བླང་དོར་བྱེད། ། </a><a data-m="1730325" data-d="6227">སྒོམ་པ་གཡོམ་རྒྱུག་མ་སོང་རང་གསལ་འཛིན་པ་མེད། །སྤྱོད་པ་གཡོམ་རྒྱུག་མ་སོང་བྱ་བྱེད་ཆོས་ལ་སྤྱོད། ། </a><a data-m="1736552" data-d="4559">མཛད་སྤྱོད་གཡོམ་རྒྱུག་མ་སོང་དམ་པའི་རྣམ་ཐར་སྐྱོང༌། །དེ་དང་གང་ལྡན་དམ་ཆོས་སྙིང་པོར་འགྲུབ། ། </a><a data-m="1741111" data-d="5610">ཅེས་པ་སྟེ། གོང་ནས་བཤད་པའི་ཆོས་ཉིད་ཀྱི་ལྟ་བ་དེ་ཚུལ་བཞིན་དུ་རྟོགས་འོང་ན་ཡག་པོ་རེད་དེ། </a><a data-m="1746721" data-d="6931">གཡོམ་ལ་རྒྱུག་ཟེར་དུས་མི་ཁ་ལ་རྒྱུག་སྟེ་ཡིན་སྣང་ཤར་སོང་བའི་སྐྱོན་ཤེས་པའི་གདམས་ངག་དྲུག་ཡོད། </a><a data-m="1753652" data-d="4361">གང་རེད་ཟེར་ན། ཉོན་མོངས་ལམ་དུ་ཁྱེར་ན་འདྲ། བདེ་སྡུག་ལམ་དུ་ཁྱེར་ན་འདྲ། </a><a data-m="1758013" data-d="6347">ལམ་དུ་ཁྱེར་གྱི་ཡོད་ཟེར་ཁ་ནས་བཤད་བསྡད་པ་ལ་དོན་དུ་ནང་ནས་ལམ་ཁྱེར་མ་ནུས་པ་དེ་</a><a data-m="1764360" data-d="1398">གཡོམ་རྒྱུག་རེད་གསུངས་རྒྱུ་རེད་དུས། </a><a data-m="1765758" data-d="3512">དེ་ཕྱིར་ན་རྣམ་རྟོག་ཕྲ་རགས་ཐམས་ཅད་ལམ་དུ་འཁྱེར་ཨེ་འདུག་བལྟས་ནས་</a><a data-m="1769270" data-d="2545">རྣམ་རྟོག་འཁྲུལ་པའི་དབང་དུ་མ་བཏང་བ་འཇོམས་དགོས། </a><a data-m="1771815" data-d="3875">ང་ས་བཅུ་ལམ་ལྔ་རྫོགས་བསྡད་ཡོད། མངོན་ཤེས་ཡོད། གྲུབ་རྟགས་ཡོད་བསམ་</a><a data-m="1775690" data-d="3958">ཡིན་སྣང་ཤར་བསྡད་པའི་མི་ཕན་པ། ཉོན་མོངས་པ་དང་ཤེས་བྱའི་སྒྲིབ་པ་གཉིས་</a><a data-m="1779648" data-d="2063">སྤངས་ཐུབ་ཨེ་འདུག་མི་འདུག་བལྟ་དགོས་གསུངས། </a><a data-m="1781711" data-d="4117">ལས་རྒྱུ་འབྲས་སྲུང་ཟེར་མཁན་འདི། ངས་ལས་འབྲས་བག་ཡོད་པ་བྱེད་ཀྱི་ཡོད་བསམ་</a><a data-m="1785828" data-d="4076">ཕྲ་མོ་ཞིག་མཐོང་ཡོང་ན་སྐྲག་སྐྲག་འཇིགས་འཇིགས་བྱས་ཁ་རྐྱང་པ་ཡིན་ཏེ། </a><a data-m="1789904" data-d="3551">དོན་དུ་འཆི་བ་སྲོག་ལ་འབབ་ཀྱང་སྡིག་པ་མི་བྱེད་པ་དང་དགེ་བ་</a><a data-m="1793455" data-d="3183">བློས་མི་བཏང་བའི་བླང་དོར་བྱེད་པ་ཞིག་བྱས་ན་ཡག་གི་རེད། </a><a data-m="1796638" data-d="4478">ངས་ལོ་མང་པོ་ལ་བསྒོམས་བཞག་ཡོད། འདི་ལྟ་བུ་སྒོམ་དུས་ཉམས་རྟོགས་སྐྱེས་བསམ་རྒྱུ་</a><a data-m="1801116" data-d="5709">སྣང་བ་གཡོམ་རྒྱུག་ལ་མ་སོང་བ་རང་གསལ་འཛིན་མེད་ཀྱི་ཆོས་ཉིད་མངོན་སུམ་དུ་རྟོགས་པ་དགོས་རྒྱུ་ཡིན། </a><a data-m="1806825" data-d="3344">སྤྱོད་པ་དེ་ཡང་དུས་ཚོད་དང་འབྲེལ་བ་ཟེར། </a><a data-m="1810169" data-d="2993">རང་གི་ནང་གི་ཉམས་མྱོང་གི་གྲོགས་སུ་ག་ཚོད་འཁེལ་གྱི་འདུག །</a><a data-m="1813162" data-d="3956">དེ་མ་བལྟས་པར་ཁ་རོག་འཇིག་རྟེན་གྱི་བྱ་བའི་རྗེས་སུ་རྒྱུག་འབྱུང་ན་</a><a data-m="1817118" data-d="3645">ཕན་པ་མེད་པས་བྱ་བྱེད་དམ་པའི་ཆོས་དང་ཞེས་པ་བྱེད་དགོས་པ་ཡིན། </a><a data-m="1820763" data-d="5909">བླ་མ་དམ་པའི་མཛད་སྤྱོད་དམ་པ་ཡིན་ནའང་དེ་ལྟར་སྣང་གི་གཡོམ་རྒྱུག་ཙམ་དུ་མ་སོང་བ་</a><a data-m="1826672" data-d="2904">བླ་མ་གོང་མ་རྣམས་ཀྱི་དམ་པའི་རྣམ་ཐར་བཞིན་དུ་སྐྱོང་ན། </a><a data-m="1829576" data-d="3820">དེ་དག་གང་དང་ལྡན་པ་དམ་པའི་ཆོས་སྙིང་པོ་འགྲུབ་པར་འགྱུར་བ་ཡིན། </a><a data-m="1833396" data-d="3911">(281) སྐྱོན་དྲུག་སྤོང་བར་གདམས་པའི་ཆོས་དྲུག་ནི། །ལྟ་བ་རྟོགས་ཆོག་དེ་ནས་བྱ་རྒྱུ་མེད། ། </a><a data-m="1837307" data-d="4198">ཉམས་ལེན་ཁ་འབྱམས་སྐྱོན་དེ་ངོས་ཟིན་དགོས། །བསམ་གཏན་རང་གསལ་ངང་དུ་གནས་པ་བཙལ། ། </a><a data-m="1841505" data-d="7167">སྒོམ་པ་སྙེམས་བྱེད་དོན་དེ་ངོས་ཟིན་དགོས། །དངས་གསལ་མ་ཕྱེད་བྱིང་འཐིབས་འཁྱིམས་པ་ཙམ། ། </a><a data-m="1848672" data-d="3836">སེམས་འཛིན་གོལ་བའི་སྐྱོན་དེ་ངོས་ཟིན་དགོས། །གཅིག་ལ་ཨ་འཐས་དྲོད་རྟགས་སྐྱེས་ན་ཡང༌། ། </a><a data-m="1852508" data-d="3926">ཀོར་ཙེར་བཅིངས་པའི་སྐྱོན་དེ་ངོས་ཟིན་དགོས། །གཅིག་ལ་བལྟས་པས་གཉིས་སུ་བྱུང་ཚོར་འཕྲོ། ། </a><a data-m="1856434" data-d="3876">རྣམ་རྟོག་རྐུན་བུའི་སྐྱོན་དེ་ངོས་ཟིན་དགོས། །མཉམ་གཞག་དུས་ན་དུག་ལྔ་མགོ་ནོན་ཡང༌། ། </a><a data-m="1860310" data-d="3682">རྗེས་ལ་རགས་སྐྱེ་རྩ་བ་མ་ཆོད་སྐྱོན། །ད་རུང་སེམས་ཉིད་མ་རྟོགས་ངོས་ཟིན་དགོས། ། </a><a data-m="1863992" data-d="2307">ངོས་ཟིན་བྱས་ཏེ་གཉེན་པོས་གྲོལ་བ་གཅེས། ། </a><a data-m="1866299" data-d="7281">ཞེས་པ་སྟེ། སྐྱོན་དྲུག་སྤོང་བའི་གདམས་ངག་རྣམ་པ་དྲུག་ཡོད། གང་རེད་ཟེར་ན། </a><a data-m="1873580" data-d="3472">ལྟ་བ་སྟོང་ཉིད་ཀྱི་དོན་དེ་མངོན་སུམ་དུ་རྟོགས་པས་ཆོག་རྒྱུ་རེད། </a><a data-m="1877052" data-d="2830">དེ་ནས་སྟོང་ཉིད་རྟོགས་ཚར་ནས་བྱ་རྒྱུ་གང་ཡང་མ་རེད་དེ། </a><a data-m="1879882" data-d="4798">སྟོང་ཉིད་རྟོགས་པ་འདི་ཉམས་ལེན་ཁ་ལ་འབྱམས་སོང་ན་བྱར་མེད་ཀྱི་ངང་དུ་སྡོད་དང༌། </a><a data-m="1884680" data-d="3350">མི་ཚེ་སྟོང་ཟད་དུ་འགྲོ་ཡི་རེད། དེ་སྐྱོན་འདི་ངོས་ཟིན་དགོས་གསུངས། </a><a data-m="1888030" data-d="5442">བསམ་གཏན་སྒོམ་པ་རང་བབས་ཀྱི་བསམ་གཏན་རང་གནས་ཀྱི་ངང་དུ་ལྷོད་ཀྱིས་གློད་ན་ཡོད་པ་རེད་དུས། </a><a data-m="1893472" data-d="3222">དེ་སྒོམ་པ་འདི་ང་རྒྱལ་གྱི་བདུད་མ་ཞུགས་པ་ཞིག་དགོས་མ་གཏོགས། </a><a data-m="1896694" data-d="3386">ང་ཉམས་དང་རྟོགས་པ་སྐྱེས་བསྡད་ཡོད། གྲུབ་རྟགས་མངོན་ཤེས་ཡོད་</a><a data-m="1900080" data-d="2939">བསམ་པའི་རློམ་སེམས་དེ་ངོས་ཟིན་དགོས་པ་ཡིན། </a><a data-m="1903019" data-d="5378">སྒོམ་པ་དངས་གསལ་གྱི་ངོ་བོ་དེ་མ་ཕྱེད་པ་ཞི་གནས་ཀྱི་བྱིང་འཐིབས་ཙམ་ལ་གནས་ཏེ། </a><a data-m="1908397" data-d="2837">ཞི་གནས་ལྟེངས་པོའི་ངང་དུ་འཐོམ་སོང་ན་</a><a data-m="1911234" data-d="3284">འཇིག་རྟེན་ལས་འདས་པའི་གོ་འཕང་འདི་ཐོབ་ཀྱི་མ་རེད་དུས། </a><a data-m="1914518" data-d="2787">སེམས་འཛིན་གོལ་བའི་སྐྱོན་འདི་ངོས་ཟིན་དགོས་པ་ཡིན། </a><a data-m="1917305" data-d="4287">དེ་ནས་ཉམས་ལེན་ལྟ་བུ་གཅིག་བྱས་པ་དང༌། ཚུལ་ཁྲིམས་ལྟ་བུ་གཅིག་སྲུང་བ་འདི་</a><a data-m="1921592" data-d="6097">ཡག་པོ་ཡིན་བསམ་དུས། ལམ་གྱི་དྲོད་རྟགས་སྐྱེས་ནའང་དེ་ཡོན་ཏན་ཕྱོགས་གཅིག་གིས་ཕན་རྒྱུ་མ་རེད། </a><a data-m="1927689" data-d="1622">ཡོན་ཏན་ཐམས་ཅད་རྫོགས་དགོས་རྒྱུ་རེད་དུས། </a><a data-m="1929311" data-d="3681">ཀོར་ཙེར་ཟེར་དུས་དུམ་བུ་དུམ་བུ་རུ་མ་སོང་བའི་སྐྱོན་འདི་ངོས་ཟིན་དགོས། </a><a data-m="1932992" data-d="3407">ཆོས་ཉིད་ལྟ་བ་མཉམ་པ་ཉིད་གཅིག་གི་དོན་ལ་བལྟས་པས་</a><a data-m="1936399" data-d="3963">སྤང་བླང་གཉིས་ཀྱི་བྱ་རྩོལ་བྱེད་མི་དགོས། </a><a data-m="1940362" data-d="7289">ཆོས་ཐམས་ཅད་ཐིག་ལེ་ཉག་གཅིག་རེད་ཟེར་བཞིན་དུ་གཉིས་འཛིན་གྱི་རྟོག་པ་མང་པོ་བྱས་པ་དེ་</a><a data-m="1947651" data-d="2900">རྣམ་རྟོག་རྐུན་བུས་ཁྱེར་འགྲོ་བས་དེ་སྐྱོན་འདིས་མ་འགོས། </a><a data-m="1950551" data-d="4616">མཉམ་གཞག་གི་དུས་སུ་ཉོན་མོངས་པ་དུག་ལྔ་མགོ་ནོན་ཏེ་མ་སྐྱེས་པ་ནི་ཡིན་ཏེ། </a><a data-m="1955167" data-d="3561">རྗེས་ཐོབ་ཀྱི་སྐབས་ལ་ཉོན་མོངས་དུག་ལྔ་རགས་པ་སྐྱེ་འོང་དེ་རྩད་ཆོད་</a><a data-m="1958728" data-d="5063">ཨེ་འདུག་མི་འདུག་བལྟ་དགོས་མ་གཏོགས་མཉམ་གཞག་གིས་ཉོན་མོངས་རྩ་བ་ནས་འཇོམས་མ་ཐུབ་པ་ཡོང༌། </a><a data-m="1963791" data-d="3705">ད་རུང་སེམས་ཀྱི་ངོ་བོ་འདི་ཆོས་ཉིད་ཟད་ས་ལ་མ་རྟོགས་ཀྱི་བར་དུ་</a><a data-m="1967496" data-d="5125">ཡང་ནས་ཡང་དུ་སྐྱོང་དགོས་རྒྱུ་རེད་དུས། དེ་ངོས་ཟིན་ཏེ་གཉེན་པོས་གྲོལ་བ་གཅེས་པ་ཡིན། </a><a data-m="1972621" data-d="3912">(282) ལ་བཟླ་དྲུག་གིས་འཁོར་བ་བསྒྲལ་བ་ནི། །གནས་ལུགས་རང་བཞིན་བློ་ཡི་ཡུལ་ལས་འདས། ། </a><a data-m="1976533" data-d="4140">གཞི་ཡི་དུས་སུ་སེམས་ཀྱི་ཆོས་ལ་རྟོག །མྱོང་འཛིན་ཞེན་རྟོག་འཁོར་བའི་ཆོས་ཡིན་པས། ། </a><a data-m="1980673" data-d="3989">ལམ་གྱི་དུས་སུ་ཉམས་མྱོང་ཆོས་མི་སྒོམ། །རྣམ་དག་སྤྱོད་ཡུལ་འཁོར་འདས་གཉིས་མེད་པས། ། </a><a data-m="1984662" data-d="3887">འབྲས་བུའི་དུས་ན་སེམས་ཅན་དོན་མི་བྱེད། །རང་རིག་བློ་ཡིས་མ་བསླད་གནས་ལུགས་གཞི། ། </a><a data-m="1988549" data-d="5025">ཤེས་བྱའི་ཡུལ་དང་བྲལ་བས་སྤྲོས་དང་བྲལ། །སྤྱིར་ཡང་མི་ཤེས་མི་འཛིན་ཡང་དག་ལམ། ། </a><a data-m="1993574" data-d="4043">དྲན་བསམ་འཚོལ་འཕྲོའི་དམིགས་གཏད་ཀུན་དང་བྲལ། །མཚན་མར་མི་དམིགས་མཐར་ཐུག་འབྲས་བུའི་མཆོག །</a><a data-m="1997617" data-d="5412">སྒྲིབ་མེད་ཟང་ཀ་རང་གསལ་ཕྱོགས་ལྷུང་བྲལ། །དེ་ལྟར་སུས་ཤེས་ཡངས་པའི་རྣལ་འབྱོར་ཆེ། ། </a><a data-m="2003029" data-d="7827">ཞེས་པ་སྟེ། ལ་བཟླ་བ་སྟེ་ཐག་བཅད་པ་དྲུག་གིས་ཁམས་གསུམ་འཁོར་བ་ལས་བསྒྲལ་དགོས། </a><a data-m="2010856" data-d="3589">གང་རེད་ཟེར་ན། གནས་ལུགས་ཀྱི་རང་བཞིན་ཚུལ་བཞིན་དུ་རྟོགས་ན་དེ་</a><a data-m="2014445" data-d="3468">གཟུང་འཛིན་དང་བཅས་པའི་བློ་ཡི་སྤྱོད་ཡུལ་ལས་འདས་པ་རེད་དུས། </a><a data-m="2017913" data-d="4436">དེ་ཕྱིར་གཞིའི་གནས་སྐབས་ནས་བཟུང་སྟེ་སེམས་ཀྱི་ཆོས་ལ་བལྟས་ཏེ་</a><a data-m="2022349" data-d="5689">རྣམ་རྟོག་གིས་བཟོས་པའི་ཆོས་ཉིད་རེད་ཨེ་འདུག་མི་འདུག་ལྟོས་གསུངས། </a><a data-m="2028038" data-d="4747">སྒོམ་པའི་ཉམས་མྱོང་རྒྱུད་ལ་སྐྱེ་འོང་ན་ཉམས་མྱོང་དེ་ལ་ཞེན་པ་ཡོད་མེད་ལྟོས་མ་གཏོགས། </a><a data-m="2032785" data-d="3412">ཞེན་པ་ཡོད་ན་ཁམས་གསུམ་འཁོར་བའི་ཆོས་ཡིན་པས་དེ་ཕན་པ་མེད། </a><a data-m="2036197" data-d="4523">ལམ་གྱི་དུས་སུ་ཉམས་སུ་མྱོང་བའི་ཆོས་དེ་རྩེ་གཅིག་ཏུ་མི་སྒོམ་པ་</a><a data-m="2040720" data-d="3444">མཉམ་པ་ཉིད་དུ་རྟོགས་དགོས་པ་ཡིན། </a><a data-m="2044164" data-d="3419">ལུས་ངག་ཡིད་གསུམ་སྐྱོན་དང་བྲལ་བའི་རྣམ་པར་དག་པའི་སྤྱོད་ཡུལ་འདི། </a><a data-m="2047583" data-d="2988">འཁོར་འདས་གཉིས་གཉིས་མེད་དུ་རྟོགས་དགོས་པ་ཡིན་པས། </a><a data-m="2050571" data-d="2840">འབྲས་བུའི་དུས་ན་སེམས་ཅན་གྱི་དོན་མི་བྱེད། </a><a data-m="2053411" data-d="3170">རང་རིག་བློ་ཡིས་མ་བསླད་གནས་ལུགས་འདི། </a><a data-m="2056581" data-d="5513">ཚིག་དང་ཡི་གེའི་སྒོ་ནས་ཤེས་བྱ་དང་བྲལ་བས་སྤྲོས་པ་དང་བྲལ་བ་ཡིན། </a><a data-m="2062094" data-d="2909">ཐེག་ཆེན་སྤྱིར་ཡང་ཚུར་མཐོང་གི་བློས་ཡང་དག་པའི་ལམ་གྱི་གནད་ཇི་བཞིན་དུ་མི་ཤེས་ཤིང་</a><a data-m="2065003" data-d="3278">དེ་ལ་འཛིན་པ་མེད་པའི་ཡང་དག་ལམ་འདི་དྲན་བསམ་</a><a data-m="2068281" data-d="2616">འཚོལ་འཕྲོའི་དམིགས་གཏད་ཀུན་དང་བྲལ་བར་འགྱུར་བ་ཡིན། </a><a data-m="2070897" data-d="4432">མཚན་མར་མི་དམིགས་འབྲས་བུ་མཐར་ཐུག་འབྲས་བུ་མཆོག་ཏུ་གྱུར་པ་ཡིན་པས་</a><a data-m="2075329" data-d="3674">མཚན་མ་མེད་པའི་དོན་རྟོགས་སོང་ན་སྒྲིབ་མེད་ཟང་ཀ་རང་གསལ་ཕྱོགས་ལྷུང་བྲལ། </a><a data-m="2079003" data-d="4393">དེ་ལྟར་སུས་ཤེས་ཡངས་པའི་རྣལ་འབྱོར་ཆེ་རྫོགས་པ་ཆེན་པོའི་རྣལ་འབྱོར་པ་ཡིན་པའི་རྟགས་ཡིན། </a><a data-m="2083396" data-d="4312">(283) རྟོགས་པ་དྲུག་གི་རང་བཞིན་བསྟན་པ་ནི། །གཞན་གྱིས་སྒྲས་རྟོགས་བླ་མའི་མན་ངག་དང༌། ། </a><a data-m="2087708" data-d="3602">སྣང་བའི་ཡུལ་རྟོགས་བདེན་མེད་སྒྱུ་མ་དང༌། །འཛིན་པའི་སེམས་རྟོགས་རྩ་བྲལ་ནམ་མཁའ་དང༌། ། </a><a data-m="2091310" data-d="3950">རིག་པའི་ངོ་རྟོགས་སྒྲིབ་མེད་གཅེར་བུ་བ། །མཐོང་བའི་དོན་རྟོགས་བློ་ཡི་མཐའ་འདས་དང༌། ། </a><a data-m="2095260" data-d="4923">སྒོམ་པའི་གདེང་རྟོགས་གཞི་མའི་ཟད་ས་སྟེ། །གང་གིས་དེ་རྟོགས་དགོངས་པ་ནམ་མཁའི་ངང༌། ། </a><a data-m="2100183" data-d="1910">བྱ་བྱེད་མེད་པར་ཡེ་བབས་ལྷུན་གྱིས་གྲུབ། ། </a><a data-m="2102093" data-d="4723">ཅེས་པ་སྟེ། རྟོགས་པ་དྲུག་གི་རང་བཞིན་དུ་བསྟན་པ་ཡིན་ན། </a><a data-m="2106816" data-d="4580">གཞན་གྱིས་དཔེར་ན་སྒྲས་ཆོས་ཉིད་ཀྱི་དོན་མངོན་སུམ་དུ་རྟོགས། </a><a data-m="2111396" data-d="2143">དེ་རྟོགས་བྱེད་དེ་གང་རེད་ཟེར་ན། དཔེར་ན་</a><a data-m="2113539" data-d="2754">བླ་མས་ཁྱེད་རང་གི་སེམས་ཀྱི་ངོ་བོ་དེ་འདྲ་ཞིག་ལྟོས་ཟེར་ན། </a><a data-m="2116293" data-d="4213">སེམས་ཉིད་ཀྱི་ངོ་བོ་རྟོགས་འོང་དུས་བླ་མའི་མན་ངག་ཟེར་མཁན་འདི་ཡིན། </a><a data-m="2120506" data-d="4734">ཕྱི་རོལ་གྱི་སྣང་བ་འདི་ཐམས་ཅད་ཀྱི་ཡུལ་བརྟག་དཔྱད་ཡང་ནས་ཡང་དུ་རྟོགས་ན་</a><a data-m="2125240" data-d="3350">བདེན་མེད་སྒྱུ་མ་ལྟ་བུའི་ངོ་བོ་འདི་རང་ཤུགས་ཀྱིས་རྟོགས་འོང་བ་ཡིན། </a><a data-m="2128590" data-d="3829">འཛིན་པའི་སེམས་འདི་ལ་རྟོགས་དང་སྐྱེ་འགག་གནས་གསུམ་དང་བྲལ་བའི་</a><a data-m="2132419" data-d="5253">རྩ་བྲལ་ནམ་མཁའ་ལྟ་བུ་འདི་རྟོགས་པ་ཡིན། རིག་པ་ཆོས་ཉིད་ཀྱི་ངོ་བོ་མངོན་སུམ་དུ་རྟོགས་ན་</a><a data-m="2137672" data-d="3844">སེམས་ཀྱི་སྒྲིབ་པ་མེད་པའི་གཅེར་བུ་རིག་པ་རྗེན་པ་རུ་མཐོང་བ་ཡིན། </a><a data-m="2141516" data-d="2953">མཐོང་བའི་དོན་དེ་ལ་ཡང་ནས་ཡང་དུ་རྟོགས་དང༌། </a><a data-m="2144469" data-d="3955">བློ་གཟུང་འཛིན་བཅས་པའི་རྣམ་རྟོག་གི་ཡུལ་ལས་འདས་པ་ཡིན། </a><a data-m="2148424" data-d="5013">སྒོམ་པའི་དོན་འདི་ཉིད་རྟོགས་འོང་ན་སྐྱེ་འཆི་ཆོས་ཉིད་དུ་ཟད་པར་འགྱུར་པ་ཡིན་པས། </a><a data-m="2153437" data-d="2158">གང་གིས་དེ་རྟོགས་པའི་དགོངས་པ་ནམ་མཁའི་ངང་</a><a data-m="2155595" data-d="4766">བྱ་བྱེད་མེད་པ་ཡེ་ནས་ལྷུན་གྱིས་གྲུབ་པ་འགྱུར་བ་ཡིན། </a><a data-m="2160361" data-d="4218">(284) བདུད་ཀྱིས་བར་དུ་གཅོད་པའི་ཆོས་དྲུག་ནི། །བླ་མ་བོར་ནས་སྡིག་གྲོགས་བསྟེན་པ་དང༌། ། </a><a data-m="2164579" data-d="3633">བྱང་ཆུབ་བོར་ནས་འཁོར་བའི་ལམ་ཞུགས་དང༌། །རང་དོན་བོར་ནས་གཞན་དོན་ལྟར་སྣང་བྱེད། ། </a><a data-m="2168212" data-d="3720">དགོས་མེད་བོར་ནས་འཇིག་རྟེན་ཆོས་བརྒྱད་གཉེར། །དབེན་པ་བོར་ནས་འདུ་འཛི་རྣམ་གཡེང་ཞུགས། ། </a><a data-m="2171932" data-d="3648">གཉིས་མེད་བོར་ནས་མཚན་མ་ཚིག་ཕྱིར་འབྲེང༌། །དེ་འདྲའི་མི་ལ་བདུད་ཀྱིས་བྱིན་བརླབས་པས། ། </a><a data-m="2175580" data-d="2467">འདི་ཕྱིར་སྡུག་བསྔལ་གཏན་གྱི་འདུན་མ་འཕྱུགས། ། </a><a data-m="2178047" data-d="2501">གསུངས་དུས་བདུད་ཀྱིས་བར་དུ་གཅོད་པའི་ཆོས་དྲུག་ཡོད། </a><a data-m="2180548" data-d="2623">གང་རེད་ཟེར་ན། མཚན་ལྡན་གྱི་བླ་མ་བློས་བཏང༌། </a><a data-m="2183171" data-d="4683">སྡིག་པ་མི་དགེ་བ་བྱེད་པའི་གྲོགས་པོ་བསྟེན་ན་རང་ཐར་པའི་ལམ་དང་རྒྱབ་འགལ་འགྲོ། </a><a data-m="2187854" data-d="3597">ཐར་པ་བྱང་ཆུབ་ཀྱི་གོ་འཕང་བསྒྲུབ་རྒྱུ་ཆོས་འདི་ལ་བརྩོན་མ་ནུས། </a><a data-m="2191451" data-d="4246">འཁོར་བའི་འཇིག་རྟེན་གྱི་བྱ་བ་ལམ་དུ་ཞུགས་ན་དེ་སླུ་བར་འགྱུར་པ་ཡིན། </a><a data-m="2195697" data-d="6627">རང་གི་དོན་སྤངས་རྟོགས་ཀྱི་ཡོན་ཏན་དང་ལྡན་པ་མ་ཡིན་པ་རང་དོན་བསྒྲུབ་རྒྱུ་འདི་སྤངས་ནས། </a><a data-m="2202324" data-d="2801">གཞན་དོན་ལྟར་སྣང་སྒོ་ནས་བྱས་ན་རང་དོན་འདི་བརླག་འགྲོ། </a><a data-m="2205125" data-d="3385">འཇིག་རྟེན་ཚེ་འདིའི་བྱ་བ་ལ་དགོས་པ་མེད་པ་བོར་ནས་</a><a data-m="2208510" data-d="3592">འཇིག་རྟེན་ཆོས་བརྒྱད་བྱ་བ་དོན་དུ་གཉེར་ན་རང་གི་དོན་གཏོང་བ་ཡིན། </a><a data-m="2212102" data-d="3989">དབེན་པའི་གནས་སུ་རྩེ་གཅིག་ཏུ་མི་སྡོད་པ་འདུ་འཛི་རྣམ་གཡེང་གི་ངང་དུ་ཤོར་ན་</a><a data-m="2216091" data-d="6192">ཏིང་ངེ་འཛིན་གཏོར་བར་འགྲོ་བ་ཡིན། ཆོས་ཐམས་ཅད་གཉིས་མེད་ཀྱི་དོན་དུ་རྟོགས་པ་བོར་ནས་</a><a data-m="2222283" data-d="3240">མཚན་མ་ཚིག་ཕྱིར་འབྲང་བ་འདི་བདུད་ཀྱིས་དབང་དུ་བསྒྱུར་པ་ཡིན་པས། </a><a data-m="2225523" data-d="2052">དེ་འདྲའི་མི་འདི་བདུད་ཀྱིས་བྱིན་གྱིས་བརླབས། </a><a data-m="2227575" data-d="3103">ཚེ་འདི་དང་ཕྱི་མ་སྡུག་བསྔལ་གཏན་གྱི་འདུན་མ་འཕྱུགས་པ་ཡིན། </a><a data-m="2230678" data-d="4151">(285) ཡེང་མེད་བྱ་ར་བཏང་བའི་ཆོས་དྲུག་ནི། །སྤྱོད་པའི་རང་བཞིན་གླང་ཆེན་ཡན་འདྲ་འདི། ། </a><a data-m="2234829" data-d="4201">ཉམ་ངའི་འདམ་དུ་ཚུད་དམ་བྱ་ར་བཏང༌། །ལྟ་བའི་རང་བཞིན་སྣང་སྟོང་དབྱེར་མེད་འདི། ། </a><a data-m="2239030" data-d="3704">བདག་འཛིན་འདྲེ་ཡིས་ཁྱེར་རམ་བྱ་ར་བཏང༌། །རིག་པའི་ངང་དངས་འོད་གསལ་ཁྱེའུ་ཆུང་འདི། ། </a><a data-m="2242734" data-d="3705">འཁྲུལ་པའི་རྗེས་ཕྱིར་འབྲངས་སམ་བྱ་ར་བཏང༌། །བྱིན་རླབས་རྩ་བ་མོས་གུས་ལོ་ཐོག་འདི། ། </a><a data-m="2246439" data-d="3797">ལོག་ལྟའི་སད་ཀྱིས་ཁྱེར་རམ་བྱ་ར་བཏང༌། །བྱང་ཆུབ་ཐར་ལམ་བགྲོད་པའི་སྒྲོན་མེ་འདི། ། </a><a data-m="2250236" data-d="3804">འདོད་པའི་རླུང་གིས་གཡོས་སམ་བྱ་ར་བཏང༌། །འཆི་མེད་བདུད་རྩི་བླ་མའི་གདམས་ངག་འདི། ། </a><a data-m="2254040" data-d="3787">ཐེ་ཚོམ་དུག་དང་འདྲེས་སམ་བྱ་ར་བཏང༌། །དེ་ཕྱིར་ཡེང་མེད་བྱ་ར་གཅེས་པ་ཡིན། ། </a><a data-m="2257827" data-d="6312">གསུངས་པ། ད་རང་གི་སེམས་ལ་དུས་རྒྱུན་དུ་དྲན་པ་དང་ཤེས་བཞིན་གྱིས་སོ་པ་བཏང་སྟེ། </a><a data-m="2264139" data-d="4081">རང་གི་རྒྱུད་ཚོད་འདི་ལ་དུས་རྟག་ཏུ་སོ་བཙུགས་ནས་བྱ་ར་གཏང་དགོས་པ་ཡིན། </a><a data-m="2268220" data-d="3897">གང་རེད་ཟེར་ན། རང་གི་སྤྱོད་པ་འདི་གླང་ཆེན་སྨྱོན་པ་འདྲ་ཞིག་ཡིན་ན། </a><a data-m="2272117" data-d="4040">མི་བྱེད་པ་དང༌། མི་ལས་པ་གཅིག་ཀྱང་མེད་པས་དེའི་དབང་དུ་བཏང་བཞག་ན་</a><a data-m="2276157" data-d="3396">ལས་དང་ཉོན་མོངས་པའི་ཉམ་ངའི་འདམ་དུ་ཚུད་པ་ཡིན་པས་ན། </a><a data-m="2279553" data-d="3791">རང་གི་སྤྱོད་པ་འདི་དྲན་པ་དང་ཤེས་བཞིན་གྱིས་བཟུང་ཨེ་འདུག་མི་འདུག་ལྟ་སྟེ་</a><a data-m="2283344" data-d="2108">དུས་རྒྱུན་དུ་རང་གི་སེམས་ལ་ལྟོས་གསུངས། </a><a data-m="2285452" data-d="4735">ལྟ་བའི་རང་བཞིན་སྣང་སྟོང་དབྱེར་མེད་པའི་ངོ་བོའི་གནས་ལུགས་འདི་</a><a data-m="2290187" data-d="3387">བདག་འཛིན་གྱི་འདྲེ་ཡིས་ཁྱེར་འགྲོ་ཡི་ཨེ་འདུག་མི་འདུག་ལྟོས་མ་གཏོགས། </a><a data-m="2293574" data-d="4131">བདག་འཛིན་འདྲེས་ཁྱེར་སོང་ན་སྣང་སྟོང་དབྱེར་མེད་ཀྱི་ལྟ་བ་བརླག་འགྲོ་ཡི་རེད། </a><a data-m="2297705" data-d="3170">རིག་པའི་རང་དངས་འོད་གསལ་བའི་ངོ་བོ་བུ་ཆུང་ལྟ་བུ་འདི་</a><a data-m="2300875" data-d="3102">འཁྲུལ་པ་ཡུལ་གྱི་རྗེས་སུ་འབྲངས་མི་འབྲངས་ལྟོས་མ་གཏོགས། </a><a data-m="2303977" data-d="3453">འཁྲུལ་པ་ཡུལ་གྱི་རྗེས་སུ་འབྲངས་སོང་ན་བུ་ཆུང་གཏད་མེད་ཅིག་</a><a data-m="2307430" data-d="5015">མི་རྒན་པས་རྫི་བོས་མ་བསྐྱངས་ན་ཁོ་རང་གད་པ་དང་གཡང་ས་ལ་སོགས་པ་ནས་ལྷུང་འགྲོ་ཡི་རེད། </a><a data-m="2312445" data-d="4933">བྱིན་རླབས་ཀྱི་རྩ་བ་མོས་གུས་ཡིན་པས་མོས་གུས་ལོ་ཐོག་ལྟ་བུ་འདི་</a><a data-m="2317378" data-d="3852">ལོག་ལྟའི་སད་ཀྱིས་ཁྱེར་ཨེ་འགྲོ་མི་འགྲོ་བྱ་ར་གཏང་མ་གཏོགས། </a><a data-m="2321230" data-d="2989">ལོག་ལྟའི་སད་ཀྱིས་ཁྱེར་འགྲོ་ན་ཉམས་རྟོགས་སྐྱེ་དཀའ་ཡི་རེད། </a><a data-m="2324219" data-d="4809">བྱང་ཆུབ་ཐར་ལམ་བགྲོད་པར་གྱུར་པའི་སྒྲོན་མེ་གང་རེད་ཟེར་ན། </a><a data-m="2329028" data-d="5617">བླ་མའི་གདམས་ངག་འདི་རེད་དུས། དེ་ཡང་ཚེ་འདི་འདོད་པའི་རླུང་གིས་གདམས་ངག་གི་མར་མེ་འདི་</a><a data-m="2334645" data-d="1937">བསད་ཨེ་སོང་མི་སོང་བྱ་ར་བཏང༌། </a><a data-m="2336582" data-d="4090">འཆི་མེད་བདུད་རྩི་ལྟ་བུ་བླ་མའི་གདམས་ངག་རྩེ་གཅིག་ཏུ་ཉམས་སུ་ལེན་ན་</a><a data-m="2340672" data-d="2460">ཐར་པ་དང་ཐམས་ཅད་མཁྱེན་པའི་གོ་འཕང་འཐོབ་འོང༌། </a><a data-m="2343132" data-d="5603">བླ་མས་ང་ལ་མགོ་སྐོར་གཏོང་བ་ཨེ་རེད་ཐེ་ཚོམ་གྱི་དུག་དང་འདྲེས་ཨེ་འདུག་མི་འདུག་བྱ་ར་བཏང༌། </a><a data-m="2348735" data-d="2269">དེ་ཕྱིར་ཡེང་མེད་བྱ་ར་གཅེས་པ་ཡིན། </a><a data-m="2351004" data-d="6059">(286) ཡང་དག་དོན་ལ་མི་རྟོགས་ཆོས་དྲུག་ནི། །སྐྱེ་བློས་སྐྱེ་མེད་མི་རྟོགས་བློ་འདས་ཕྱིར། ། </a><a data-m="2357063" data-d="5780">དངོས་བློས་སྟོང་ཉིད་མི་རྟོགས་ཡུལ་འདས་ཕྱིར། །བྱ་བློས་བྱར་མེད་མི་རྟོགས་བྱ་བྲལ་ཕྱིར། ། </a><a data-m="2362843" data-d="4859">སྙམ་བློས་གཉིས་མེད་མི་རྟོགས་བསམ་བྲལ་ཕྱིར། །ཞེན་བློས་མཐའ་བྲལ་མི་རྟོགས་ཕྱོགས་བྲལ་ཕྱིར། ། </a><a data-m="2367702" data-d="5222">སྤྱོད་བློས་སྤྲོས་མེད་མི་རྟོགས་སྤྲོས་འདས་ཕྱིར། །དངོས་པོ་མཚན་མར་མ་འཛིན་གནས་ལུགས་དོན། ། </a><a data-m="2372924" data-d="3799">མ་བསམས་ཟང་ཀ་ཐ་མལ་དམིགས་རྟོག་བྲལ། ། </a><a data-m="2376723" data-d="3587">ཞེས་པའི་སྒོ་ནས་བསྟན་དུས། ཡང་དག་པའི་དོན་མི་རྟོགས་པའི་ཆོས་དྲུག་ཡོད། </a><a data-m="2380310" data-d="3568">གང་རེད་ཟེར་ན། སྐྱེ་འགག་གནས་གསུམ་འདུག་བསམ་པའི་བློ་འདིས་</a><a data-m="2383878" data-d="3679">སྐྱེ་མེད་ཀྱི་དོན་མི་རྟོགས་ཏེ། སྐྱེ་འགག་གནས་གསུམ་དང་བྲལ་བ་འདི་</a><a data-m="2387557" data-d="2832">བློ་འདས་ཀྱི་དོན་རེད་དུས་བློས་རྟོགས་ཀྱི་མ་རེད་གསུངས་རེད། </a><a data-m="2390389" data-d="5330">དངོས་པོ་མཚན་མ་ལ་ཞེན་བསྡད་ཀྱི་འཛིན་པ་ཞིག་ཡོད་ན་དེས་སྟོང་ཉིད་ཀྱི་དོན་མི་རྟོགས་ཏེ། </a><a data-m="2395719" data-d="2953">དངོས་པོ་མཚན་མ་ཞེན་པའི་བློ་ལས་འདས་པའི་ཡུལ་རེད། </a><a data-m="2398672" data-d="4456">བྱ་བ་མང་པོ་ཞིག་བྱེད་བསྡད་དུས་བྱར་མེད་ཀྱི་དོན་འདི་མི་རྟོགས་ཏེ། </a><a data-m="2403128" data-d="3707">བྱ་བྲལ་ལྷུག་པའི་གནས་ལུགས་ཟེར་རེད། འདི་རེད། འདི་མ་རེད་</a><a data-m="2406835" data-d="3479">བསམ་རྒྱུའི་འཛིན་པ་མང་པོ་ཞིག་ཡོད་ན་གཉིས་མེད་ཀྱི་དོན་འདི་མི་རྟོགས་ཏེ། </a><a data-m="2410314" data-d="3810">བསམ་བརྗོད་དང་བྲལ་བ་ཡིན། ཚེ་འདི་ལ་ཞེན་ཆགས་ཡོད་བཞིན་པས་</a><a data-m="2414124" data-d="4202">མཐའ་བྲལ་གྱི་དོན་མི་རྟོགས་ཏེ། ཞེན་ཆགས་མེད་པའི་ཕྱོགས་དང་བྲལ་བ་ཡིན་པའི་ཕྱིར། </a><a data-m="2418326" data-d="4322">སྤྱོད་པ་བླང་དོར་མང་པོས་སྤྲོས་མེད་ཀྱི་དོན་འདི་མི་རྟོགས་ཏེ། </a><a data-m="2422648" data-d="3758">སྤྲོས་པ་ལས་འདས་པ་ཡིན་པའི་ཕྱིར། དངོས་པོ་དང་མཚན་མར་འཛིན་པས་</a><a data-m="2426406" data-d="3378">གནས་ལུགས་ཀྱི་དོན་མི་རྟོགས་ཏེ། གནས་ལུགས་ཀྱི་ངོ་བོ་ལ་མ་བསམས་</a><a data-m="2429784" data-d="2876">ཟང་ཀ་དམིགས་རྟོག་དང་བྲལ་བ་ཡིན་པའི་ཕྱིར། </a><a data-m="2432660" data-d="9534">(287) གནས་ལུགས་རང་ངོ་བརྟག་པའི་ཆོས་དྲུག་ནི། །རང་རིག་ཟང་ཀ་བཅོས་བསླད་མེད་པ་ནི། ། </a><a data-m="2442194" data-d="8090">ཐ་མལ་མ་ཡིན་ལུང་མ་བསྟན་ལས་ལོག །ཀུན་རྟོག་མ་ཡིན་གཟུང་འཛིན་གཉིས་དང་བྲལ། ། </a><a data-m="2450284" data-d="4271">གཉེན་པོ་སེམས་མིན་སྤང་གཉེན་ཀུན་ལས་འདས། །གཞན་གྱིས་མི་མཐོང་སོ་སོར་རང་རིག་སྟེ། ། </a><a data-m="2454555" data-d="4402">རང་ཞེས་མི་དམིགས་དམིགས་མྱོང་ཀུན་ལས་འདས། །རྟག་ཏུ་ཡོད་ཀྱང་གསང་འདི་ཤེས་དཀའ་བས། ། </a><a data-m="2458957" data-d="5781">རྟོགས་དང་མི་རྟོགས་ཀུན་འདས་ཀུན་ཁྱབ་ཡིན། །གང་གིས་འདི་ཤེས་གནས་ལུགས་དོན་ལ་མཁས། ། </a><a data-m="2464738" data-d="3219">ཞེས་པའི་སྒོ་ནས་བསྟན་ཏེ། ཆོས་ཉིད་ཀྱི་གནས་ལུགས་རང་ངོ་ཤེས་ན་</a><a data-m="2467957" data-d="5323">རང་གི་རང་བཞིན་བརྟག་པའི་ཆོས་དྲུག་ཡོད། གང་རེད་ཟེར་ན། རང་རིག་ཟང་ཀ་ཟེར་དུས། </a><a data-m="2473280" data-d="4712">ཡོད་མེད་གང་གི་ཕྱོགས་སུའང་མ་ལྷུང་བའི་བཅོས་བསླད་མེད་པ་འདི་ཡིན་པས་ན། </a><a data-m="2477992" data-d="4242">བཏང་སྙོམས་ཐ་མལ་གྱིས་ལུས་སོང་བའི་ཞི་གནས་ཀྱི་ཉམས་ལྟ་བུ་མ་ཡིན་པ་</a><a data-m="2482234" data-d="2507">ལུང་མ་བསྟན་ལས་ཁྱད་པར་དུ་འཕགས་དགོས་པ་ཡིན། </a><a data-m="2484741" data-d="4525">རང་གི་སྒོམ་པ་འདི་ཉིད་འཁྲུལ་པའི་རྣམ་རྟོག་གི་ཀུན་རྟོག་མ་ཡིན་པ་</a><a data-m="2489266" data-d="4699">གཟུང་འཛིན་གཉིས་དང་བྲལ་བའི་ཡེ་ཤེས། ཉོན་མོངས་ཐམས་ཅད་ཀྱི་གཉེན་པོ་འདི་</a><a data-m="2493965" data-d="4239">སེམས་མིན་པས་སེམས་ཀྱི་གནས་ལུགས་འདི་སྤང་གཉེན་ཀུན་ལས་འདས་པ་ཡིན། </a><a data-m="2498204" data-d="5813">གཞན་གྱིས་འདི་རེད་ཟེར་བསྟན་དུ་མེད་དེ་སོ་སོར་རང་རིག་པའི་ཡེ་ཤེས་ཀྱི་སྤྱོད་ཡུལ་དུ་གྱུར་པ་ཡིན། </a><a data-m="2504017" data-d="4718">རང་དང་གཞན་ཟེར་རྒྱུ་དམིགས་པ་མེད་དེ་དམིགས་པའི་ཉམས་མྱོང་ཀུན་ལས་འདས་པ་ཡིན། </a><a data-m="2508735" data-d="3436">ཆོས་ཉིད་ཀྱི་དོན་རྟག་ཏུ་འདུ་འབྲལ་མེད་པ་རང་གི་སེམས་ལ་ཡོད་ཀྱང་</a><a data-m="2512171" data-d="4216">ཆོས་ཉིད་ཀྱི་དོན་གྱི་གསང་འདི་ཤེས་པར་དཀའ་བ་ཡིན་པས་ན་</a><a data-m="2516387" data-d="4158">རྟོགས་དང་མི་རྟོགས་ཀུན་ལས་འདས་པའི་ཀུན་ཁྱབ་ཡིན། </a><a data-m="2520545" data-d="3200">གང་གིས་འདི་ལྟ་བུའི་གནས་ལུགས་འདི་ཤེས་ན་གནས་ལུགས་ཀྱི་དོན་ལ་</a><a data-m="2523745" data-d="3826">མཁས་པར་འགྱུར་བ་ཡིན་དེ་ལྟར་ཤེས་པར་བྱའོ། </a><a data-m="2530311" data-d="1451">(288) །རང་བཞིན་མངོན་དུ་ཕྱུང་བའི་ཆོས་དྲུག་ནི། །རྟོགས་པའི་དུས་ན་རང་གསལ་སང་ངེ་བ། ། </a><a data-m="2531762" data-d="5420">མི་རྟོག་དུས་ན་མ་འགགས་ཝལ་ལེ་བ། །ཅིར་སྣང་དུས་ན་རང་གསལ་ལྷག་གེ་བ། ། </a><a data-m="2537182" data-d="6034">གཟུང་འཛིན་དུས་ན་ཀུན་གསལ་སལ་ལེ་བ། །མཉམ་གཞག་དུས་ན་མཐའ་གྲོལ་སང་ངེ་བ། ། </a><a data-m="2543216" data-d="4354">འཕྲོ་གནས་མཉམ་དུས་བར་མེད་ཧ་རེ་བ། །འདི་འདྲའི་གནད་ཤེས་རྣལ་འབྱོར་རྩེ་མོར་ཕྱིན། ། </a><a data-m="2547570" data-d="10535">ཞེས་པ་སྟེ། རང་བཞིན་རྫོགས་པ་ཆེན་པའི་རང་བཞིན་མངོན་དུ་ཕྱུང་བར་འགྱུར་པ། </a><a data-m="2558105" data-d="4948">ད་རྫོགས་པ་ཆེན་པོ་རྟོགས་དུས་ནི་འདི་འདྲ་ཡོད་ཟེར་བྱ་བའི་ཆོས་དྲུག་གང་རེད་ཟེར་ན། </a><a data-m="2563053" data-d="4642">རིག་པ་ཆོས་ཉིད་ཀྱི་དོན་རྟོགས་ན་རིག་པ་ཁོ་རང་རང་གིས་རང་གསལ་བ་མ་གཏོགས། </a><a data-m="2567695" data-d="4893">གསལ་བྱེད་གཞན་ནས་འཚོལ་བ་མི་དགོས་པ་ནམ་མཁའ་དངས་སང་ངེ་བ་ལྟ་བུ་ཡོད་གསུངས། </a><a data-m="2572588" data-d="3832">དེ་ནས་རྣམ་པར་མི་རྟོག་པ་བདེ་གསལ་མི་རྟོག་པ་གསུམ་ཡོད་པའི་ནང་ནས་</a><a data-m="2576420" data-d="3432">མི་རྟོག་པའི་དུས་ན་ཚོགས་དྲུག་གི་སྣང་བ་འགག་ནི་མ་འགགས། </a><a data-m="2579852" data-d="4781">རིག་པ་རང་གི་ངོ་བོའང་མ་ཡེངས་བ། ཡུལ་དང་དབང་པོ་གཉིས་ཕན་ཚུན་མ་ཕྲད་པས་</a><a data-m="2584633" data-d="4604">ཝལ་ལེ་བ་ཞེས་བྱ་བ་ཡིན། དེ་ནས་ཚོགས་དྲུག་གི་སྣང་བ་ཅི་ཤར་ན་</a><a data-m="2589237" data-d="6675">ཤར་བ་དེ་དག་གི་ཞེན་མེད་ཀྱི་ངང་ནས་རྒྱ་མཚོ་ལ་གཟའ་སྐར་ཤར་བ་བཞིན་དུ་རང་གསལ་ལྷག་གེ་བ། </a><a data-m="2595912" data-d="6211">གཟུང་འཛིན་དུས་ན་ཀུན་གསལ་ཟེར། ཕྱི་གཟུང་བའི་ཡུལ། ནང་འཛིན་པའི་སེམས་ཐམས་ཅད་མ་འདྲེས་པ་ཡོད་ནའང༌། </a><a data-m="2602123" data-d="4208">གཟུང་བ་དང་འཛིན་པ་གཉིས་ཀྱིས་ལས་བསགས་པ་ལ་སོགས་པ་བྱེད་མི་ནུས་པས་</a><a data-m="2606331" data-d="5095">ཀུན་གསལ་སལ་ལེ་བ། མཉམ་གཞག་གི་དུས་ན་ཡོད་པའི་གཟུགས་དངོས་པོའང་མེད་པ། </a><a data-m="2611426" data-d="5162">མེད་པའི་ཕྱང་ཆད་མིན་པ་མཐའ་ཐམས་ཅད་ལས་བྲལ་བས་སང་ངེ་བ། </a><a data-m="2616588" data-d="7273">རྣམ་རྟོག་འཕྲོ་བའི་དུས་ནའང་རིག་པ་ནི་ཡེང་མ་སོང་པ་བར་མེད་ཧ་རེ་བ། </a><a data-m="2623861" data-d="7071">འདི་འདྲའི་གནད་ཤེས་རྣལ་འབྱོར་རྩེ་མོར་ཕྱིན། </a><a data-m="2630932" data-d="5429">(289) ཁྱད་དུ་བསད་ནས་བསྒྲུབ་པ་རྣམ་དྲུག་ནི། །ངལ་དུབ་བཀྲེས་སྐོམ་སྡུག་བསྔལ་ཁྱད་བསད་དགོས། ། </a><a data-m="2636361" data-d="6209">མི་ཡུལ་འབྲེལ་འདྲིས་སོ་ནམ་ཁྱད་བསད་དགོས། །དགྲ་གཉེན་ཆགས་སྡང་ཁེ་གྲགས་ཁྱད་བསད་དགོས། ། </a><a data-m="2642570" data-d="3822">སྒོ་ལྔའི་ཡུལ་ལ་ཆགས་ཞེན་ཁྱད་བསད་དགོས། །བསྟོད་སྨད་ཚིག་ལ་དགག་སྒྲུབ་ཁྱད་བསད་དགོས། ། </a><a data-m="2646392" data-d="5142">དྲན་རྟོག་རང་ཡལ་སྤང་གཉེན་ཁྱད་བསད་དགོས། །དེ་ལྟར་ལྡན་ན་ཐར་ལམ་བྱང་ཆུབ་འགྲུབ། ། </a><a data-m="2651534" data-d="6325">གསུངས། ད་འདི་དམ་པའི་ཆོས་སྒྲུབ་པའི་གང་ཟག་གིས་འཇིག་རྟེན་གྱི་བྱ་བ་ཁྱད་དུ་བསད་དེ་</a><a data-m="2657859" data-d="2509">སྤང་དགོས་པ་རྣམ་པ་དྲུག་ཡོད། གང་རེད་ཟེར་ན། </a><a data-m="2660368" data-d="4041">དམ་པའི་ཆོས་སྒྲུབ་དུས་སངས་རྒྱས་ཀྱི་གོ་འཕང་ཚེ་གཅིག་ལ་བསྒྲུབ་རྒྱུ་རེད་དུས། </a><a data-m="2664409" data-d="3913">དེའི་ཚེ་ན་ངལ་དུབ་དང་བཀྲེས་སྐོམ་གང་ཡོད་ན་དེ་རང་གིས་བཟོད་དགོས་རེད། </a><a data-m="2668322" data-d="4678">དེ་མིན་སྐྱིད་པོ་རྐྱང་པས་སངས་རྒྱས་རྒྱུ་མ་རེད་དེ་དེ་ཕྱིར་ན་སྡུག་བསྔལ་ཁྱད་དུ་བསད་དགོས། </a><a data-m="2673000" data-d="4641">མིའི་ཡུལ་དུ་ཕྱིན་ན་ཟས་ལྟོ་འགྲངས་དང༌། གོས་ལྷགས་སྐྱོབ་ཙམ་གྱིས་ཆོག་གི་རེད། </a><a data-m="2677641" data-d="5298">དེ་མིན་ཡོན་བདག་དང་ངོ་སྲུང་འདྲིས་རྒྱུ་དང༌། རང་གིས་ཞིང་ཁ་སོ་ནམ་བྱེད་རྒྱུ་དེ་ལ་སོགས་པ་</a><a data-m="2682939" data-d="4677">ཁྱད་དུ་བསད་དེ་ཕ་སྤང་དགོས་པ་ཡིན། དེ་མིན་རང་ཡུལ་སྤངས། </a><a data-m="2687616" data-d="3775">མི་ཡུལ་དུ་སོང་ནས། འབྲེལ་འདྲིས་དང་སོ་ནམ་བྱས་ན་ཕ་ཡུལ་དང་ཁྱད་མེད་པ་ཡིན། </a><a data-m="2691395" data-d="5895">སྡང་བྱེད་ཀྱི་དགྲ་ལ་གནོད་པ་བྱས། ཆགས་སྲེད་ཀྱིས་གཉེན་ལ་ཕན་བཏགས། </a><a data-m="2697290" data-d="3700">འཇིག་རྟེན་གྱི་གྲལ་ནས་མི་ཤེས་པ་འདུག་ཟེར་ཁེ་གྲགས་མང་པོ་བསྒྲུབ་ན་</a><a data-m="2700990" data-d="5414">འཇིག་རྟེན་ཆོས་བརྒྱད་བྱ་བས་གཡེང་འགྲོ་དུས་དེ་ཁྱད་བསད་དགོས། མིག་གི་ཡུལ་དུ་གཟུགས། </a><a data-m="2706404" data-d="5128">རྣ་བའི་ཡུལ་དུ་སྒྲ་ལ་སོགས་པའི་ཡུལ་འདི་དག་ཐམས་ཅད་ཀྱི་མིག་གིས་ལྟད་མོ་མང་པོ་ལྟ་འདོད། </a><a data-m="2711532" data-d="5939">རྣ་བའི་སྒོ་ནས་སྙན་གྲགས་མང་པོ་གོ་འདོད། དེ་ནས་རང་གོ་ས་འཐོབ་འདོད། གཞན་གྱིས་བསྟོད་ར་གཏོང་འདོད་</a><a data-m="2717471" data-d="3594">ལ་སོགས་པའི་ཆགས་ཞེན་བྱས་ནའང་ཆོས་ཀྱི་གེགས་ཡིན་པས་ཁྱད་དུ་བསད་དགོས། </a><a data-m="2721065" data-d="5900">བསྟོད་པ་བྱས་ན་སེམས་འདི་དགའ་བ་བྱས་ཏེ་དེ་ལ་གཟེངས་བསྟོད། སྨད་པ་འབྱུང་ན་སེམས་ལ་མི་དགའ་བ་བྱས་ཏེ་</a><a data-m="2726965" data-d="7335">དེ་ལས་ནི་ངན་པ་སྨྲ་བ་ཐམས་ཅད་ཁྱད་དུ་བསད་དགོས་རྒྱུ་མ་གཏོགས། བསྟོད་སྨད་ཀྱི་རྗེས་སུ་འབྲང་ན་ཆོས་བརྒྱད་ཀྱི་བྱ་བ་ལ་ཞེན་པ་ཡིན། </a><a data-m="2734300" data-d="6187">དྲན་རྟོག་རང་ཡལ་སྤང་གཉེན་ཁྱད་བསད་དགོས། །ཟེར་དུས་དེ་ནས་བླང་དོར་གྱི་གནས་མི་བརྗེད་པའི་དྲན་པ་དང་</a><a data-m="2740487" data-d="4992">རང་གི་རྒྱུད་ལ་དུས་རྟག་ཏུ་བརྟགས་པའི་ཤེས་བཞིན་སོགས་བཟང་ངན་གྱི་དྲན་རྟོག་ཀུན་རང་ཡལ་དུ་གྲོལ་ཏེ་</a><a data-m="2745479" data-d="4569">སྤང་གཉེན་ཐམས་ཅད་ཁྱད་དུ་བསད་པ་དགོས། དེ་ལྟར་བྱས་ན་ཐར་ལམ་བྱང་ཆུབ་འགྲུབ། </a></p>
</section></article>
</div>


<p id="mengag-dzo-11" style="font-size: 26pt; color: brown;">སྒྲ་བཅུ་གཅིག་པ།</p>         
<audio id="hyperplayer14" style="position:relative; width:97%" src="https://d3ctxlq1ktw2nl.cloudfront.net/staging/2024-11-17/391722426-44100-2-5d740b2aa1fe.m4a" type="audio/m4a" controlsList="nodownload" controls></audio>

          <div id="hypertranscript14" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="5253">(290) ཕ་རོལ་ཕྱིན་དྲུག་མ་བྲལ་བསྒྲུབ་པ་ནི། །སྦྱིན་པ་སེར་སྣའི་དགྲ་ལ་མ་བསྐུར་ཅིག །ཚུལ་ཁྲིམས་འཆལ་བའི་ཇག་པས་མ་འཇོམས་ཤིག ། བཟོད་པ་ཁོང་ཁྲོའི་མཚོན་གྱིས་མ་དབུ་གཅིག །བརྩོན་འགྲུས་ལེ་ལོའི་སྒྲོག་ཏུ་མ་འཆིང་ཤིག ། བསམ་གཏན་གཡེང་བའི་དུག་དང་མ་བསྲེ་ཞིག །ཤེས་རབ་རྨོངས་པའི་མུན་པས་མ་བསྒྲིབས་ཤིག ། དེ་ལྟར་མི་མཐུན་དྲུག་པོ་སྤངས་ལ་སྒྲུབས། ། </a><a data-m="5253" data-d="5248">ཞེས་པ་སྟེ། གང་རེད་ཟེར་ན། ད་ཕ་རོལ་ཏུ་ཕྱིན་པ་དྲུག་འདི་རང་གི་རྒྱུད་ལ་མེད་ན་</a><a data-m="10501" data-d="1991">སངས་རྒྱས་གོ་འཕང་ཐོབ་ཐབས་ཡོད་མ་རེད། </a><a data-m="12492" data-d="2733">དེ་ནས་ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་སྤང་དགོས། </a><a data-m="15225" data-d="4464">སྦྱིན་པ་གཏོང་མི་བྲ་བ་སེར་སྣའི་དགྲའི་དབང་དུ་ཤོར་ཆེ་ན། </a><a data-m="19689" data-d="2564">དེ་ནས་རང་གིས་ལོངས་སྤྱོད་ཐམས་ཅད་གསོག་འཇོག་མ་གཏོགས་</a><a data-m="22253" data-d="3997">མཆོད་སྦྱིན་དུ་བྱ་མི་བྲ་དེ་དབང་དུ་མ་བཏང༌། ཚུལ་ཁྲིམས་སྲུང་བ་དེ་ལ་</a><a data-m="26250" data-d="4428">དྲན་པ་དང་ཤེས་བཞིན་གྱིས་རྒྱུད་བསྡམ་དགོས་མ་གཏོགས་བག་མེད་ཀྱིས་ཆང་འཐུང་བ། </a><a data-m="30678" data-d="5380">འདོད་པའི་ཡོན་ཏན་ལ་གཡེང་བ་ལ་སོགས་པ་མཚོན་ཆས་ཇག་པས་ཚུལ་ཁྲིམས་འཕྲོག་མ་ཤོར་བ་གྱིས། </a><a data-m="36058" data-d="4681">བཟོད་པ་འདི་ཉིད་དུས་རྟག་ཏུ་སྒོམ་སྟེ་རང་ལ་མི་འདོད་པ་གང་འབྱུང་ན་</a><a data-m="40739" data-d="5441">དེ་ཐམས་ཅད་བཟོད་པ་བསྒོམ་རྒྱུ་མ་གཏོགས་ཁོང་ཁྲོའི་མཚོན་ཆས་སེམས་ལ་ཞུགས་པ་མི་བྱེད། </a><a data-m="46180" data-d="2704">བརྩོན་འགྲུས་རྩེ་གཅིག་ཏུ་ཡོད་དགོས་རྒྱུ་རེད་མ་གཏོགས། </a><a data-m="48884" data-d="5598">འཇིག་རྟེན་གྱི་བྱ་བའི་བྱ་བ་ངན་ཞེན་ཟེར། སྐྱིད་པོ་ཞིག་བསྡད་དགོས་བསམ་ནས་</a><a data-m="54482" data-d="4323">གསོ་དལ་བསྡད་རྒྱུ་ལ་ཡེང་སོང་ན་དེ་ལེ་ལོའི་སྒྲོག་རེད་དུས་དེས་ཕན་རྒྱུ་མ་རེད། </a><a data-m="58805" data-d="3799">སེམས་ལ་རྣམ་ཞི་བསམ་གཏན་ཏིང་ངེ་འཛིན་རྩེ་གཅིག་ཏུ་སྒོམ་པ་འདི་ལ་</a><a data-m="62604" data-d="4135">རྣམ་གཡེང་གི་དུག་དང་མ་བསྲེ་ཞིག །ཤེས་རབ་ཐོས་བསམ་སྒོམ་གསུམ་གྱི་ཤེས་རབ་ལ་</a><a data-m="66739" data-d="1978">རྨོངས་པ་གཏི་མུག་གི་མུན་པས་མ་བསྒྲིབས། </a><a data-m="68717" data-d="5970">དེ་ལྟར་ཕ་རོལ་ཏུ་ཕྱིན་པ་དྲུག་གི་མི་མཐུན་པ་དྲུག་པོ་འདི་སྤངས་ལ་སྒྲུབ་པར་གྱིས་ཤིག །</a><a data-m="74687" data-d="5241">(291) འབྲེལ་མེད་དྲུག་གི་རང་བཞིན་བཤད་པ་ནི། །སྡུག་བསྔལ་རྒྱན་མཐོང་མི་ལ་ཐར་པའི་ལས་འབྲེལ་མེད། ། </a><a data-m="79928" data-d="7395">སྤྱོད་པ་ངོ་སྲུང་མི་ལ་འཁྲུལ་ཞིག་ལས་འབྲེལ་མེད། །ཐོས་བསམ་ཁེ་གྲགས་མི་ལ་ཉམས་ལེན་ལས་འབྲེལ་མེད། ། </a><a data-m="87323" data-d="5542">མི་དགེ་སྡིག་སྤྱོད་མི་ལ་མཐོ་རིས་ལས་འབྲེལ་མེད། །སྙོམ་ལས་ལེ་ལོའི་མི་ལ་ཉམས་མྱོང་ལས་འབྲེལ་མེད། ། </a><a data-m="92865" data-d="5852">བདག་ལྟ་ཆགས་སྡང་མི་ལ་སྒྲུབ་པའི་ལས་འབྲེལ་མེད། །དེ་འདྲའི་འབྲེལ་མེད་དབང་དུ་རང་ཉིད་མ་སོང་གཅེས། ། </a><a data-m="98717" data-d="4113">གསུངས་དུས། ད་ཆོས་དང་འབྲེལ་བ་མེད་པའི་མཚན་ཉིད་ཀྱི་མི་དྲུག་ཡོད། </a><a data-m="102830" data-d="9045">གང་རེད་ཟེར་ན། ཁམས་གསུམ་འཁོར་བའི་སྡུག་བསྔལ་ཉམས་སུ་མྱོང་བཞིན་དུ་</a><a data-m="111875" data-d="1774">སྡུག་བསྔལ་སྡུག་བསྔལ་ཡིན་པ་མི་ཤེས། </a><a data-m="113649" data-d="5798">སྡུག་བསྔལ་དང་ལེན་བྱེད་པའི་མི་ལ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པའི་ལས་འབྲེལ་མེད། </a><a data-m="119447" data-d="3427">སྤྱོད་པའི་སྒོ་ནས་མི་ལ་ངོ་སྲུང་ཤ་སྟག་བྱེད་པའི་མི་ལ་</a><a data-m="122874" data-d="3821">ཆོས་བརྒྱད་ཀྱི་འཁྲུལ་པ་ཞིག་པའི་ལས་ཀྱི་འབྲེལ་བ་མེད། </a><a data-m="126695" data-d="5444">དེ་ནས་ཐོས་པ་དང་བསམ་པའི་ཡོན་ཏན་བྱས་ན། ང་གྲགས་པ་འཐོབ་དགོས། སྙན་པ་ཡོད་དགོས་བསམ། </a><a data-m="132139" data-d="3492">ང་རྒྱལ་ཡོད་དགོས་བསམ་ཁེ་གྲགས་མི་ལ་ཉམས་ལེན་གྱི་ལས་འབྲེལ་མེད། </a><a data-m="135631" data-d="3672">དུས་རྒྱུན་དུ་སྡིག་པ་མི་དགེ་བ་སྤྱོད་པའི་མི་ལ་མཐོ་རིས་ཀྱི་ལས་འབྲེལ་མེད། </a><a data-m="139303" data-d="5162">སྙོམ་ལས་ཆེན་པོའི་མི་དེ་ལ་རྟོགས་པའི་ཉམས་མྱོང་གི་ལས་འབྲེལ་མེད། </a><a data-m="144465" data-d="4360">བདག་ལྟའམ་བདག་འཛིན་འདིས་དུས་རྟག་ཏུ་ཞེན་ཆགས་བྱེད་པའི་མི་ལ་</a><a data-m="148825" data-d="3293">ཐར་པ་དམ་པའི་ཆོས་སྒྲུབ་པའི་ལས་འབྲེལ་མེད། </a><a data-m="152118" data-d="2373">དེ་འདྲའི་འབྲེལ་མེད་དབང་དུ་རང་ཉིད་མ་སོང་གཅེས། </a><a data-m="154491" data-d="3974">(292) སྒོམ་དུས་སེམས་ལ་བལྟ་ཐབས་རྣམ་དྲུག་ནི། །རེས་འགའ་སེམས་དེ་གནས་ཤིང་བརྟན་ལ་བལྟ། ། </a><a data-m="158465" data-d="4309">སྐྱེ་འགག་གནས་གསུམ་བྲལ་བར་སུས་ཤེས་པ། །སེམས་ཉིད་རང་དབང་ཐོབ་པར་གོམས་པའི་གནད། ། </a><a data-m="162774" data-d="3805">རེས་འགའ་དེ་དུས་ཉམས་མྱོང་རང་ངོ་བལྟ། །མི་གནས་ཆགས་ཡུལ་མེད་པར་སུས་ཤེས་པ། ། </a><a data-m="166579" data-d="4071">དགའ་བྲོད་རང་སྣང་སྐྱེ་མེད་རྟོགས་པའི་གནད། །རེས་འགའ་ཡོན་ཏན་གོང་འཕེལ་རྣམས་ལ་བལྟ། ། </a><a data-m="170650" data-d="3851">མ་འགགས་ཆོ་འཕྲུལ་རང་གྲོལ་སུས་ཤེས་པ། །སྐྱེ་མེད་ཡོད་ཏན་འབྱུང་བ་སྤྱོད་པའི་གནད། ། </a><a data-m="174501" data-d="4053">རེས་འགའ་མཉམ་གཞག་ཆོས་ཉིད་དོན་ལ་བལྟ། །རང་བྱུང་བདེ་ཆེན་ཡེ་དག་སུས་ཤེས་པ། ། </a><a data-m="178554" data-d="4588">ཆོས་ཀུན་མཉམ་ཉིད་ལམ་དུ་སློང་བའི་གནད། །རེས་འགའ་ཕྱི་ནང་རིག་པ་རང་བབས་བལྟ། ། </a><a data-m="183142" data-d="3660">འཁོར་བ་གཟུང་འཛིན་བྲལ་བ་སུས་ཤེས་པ། །དོན་དམ་ཉག་གཅིག་རྩད་ནས་ཆོད་པའི་གནད། ། </a><a data-m="186802" data-d="3708">རེས་འགའ་མ་བསྒོམས་རིག་པ་རང་བབས་བལྟ། །ལྟ་སྒོམ་བྱར་མེད་ཟང་ཀ་སུས་ཤེས་པ། ། </a><a data-m="190510" data-d="4163">ཆོས་སྐུ་རང་ངོ་ཅེར་མཐོང་སྤྲོད་པའི་གནད། །གནད་དྲུག་ལྡན་པའི་སྐལ་བཟང་རྣལ་འབྱོར་པ། ། </a><a data-m="194673" data-d="2416">ཆོས་ཟད་ངང་དུ་བློ་ཟད་ཉམས་རེ་དགའ། ། </a><a data-m="197089" data-d="11572">གསུངས་པ་འདི་ནི་རྫོགས་པ་ཆེན་པོའི་དོན་སྒོམ་པའི་ཚེ་ན་སེམས་ལ་བལྟ་བའི་མན་ངག་རྣམ་པ་དྲུག་ཡོད། </a><a data-m="208661" data-d="4874">གང་འདྲའི་རེད་ཟེར་ན། རེས་འགའ་རང་གི་སེམས་འདི་བྱིང་རྒོད་མེད་པ་གནས་པ་དང༌། </a><a data-m="213535" data-d="3152">དྲན་པ་དང་ཤེས་བཞིན་བརྟན་པོ་ལ་བལྟ་དགོས། </a><a data-m="216687" data-d="4275">དེ་བལྟས་བསྡད་ན་གང་རེད་ཟེར་ན་སེམས་ཐོག་མ་སྐྱེ་བ། མཐའ་མ་འགག་པ། </a><a data-m="220962" data-d="4755">བར་དུ་གནས་པ་མེད་པ་སྐྱེ་འགག་གནས་གསུམ་དང་བྲལ་བ་ཞིག་ཤེས་འོང༌། </a><a data-m="225717" data-d="6276">ཤེས་འོང་བའི་དུས་སུ་སེམས་འདི་ཉིད་མ་བརྟགས་ཙམ་ལ་ཉམས་དགའ་བ་དང༌། </a><a data-m="231993" data-d="4227">བརྟག་ན་གང་ཡང་བརྟན་པོ་མེད་པ་སྒྱུ་མ་དང་རྨི་ལམ་ལྟ་བུ་རེད་དུས། </a><a data-m="236220" data-d="3931">སེམས་བཏང་འགྲོ་བཞག་སྡོད་ལ་རང་དབང་ཐོབ་འོང་དུས་སྒོམ་པ་བརྟན་པོ་འོང་བ་ཡིན། </a><a data-m="240151" data-d="9393">རེས་འགའ་དེ་ལྟར་སེམས་སྒོམ་སྡོད་པའི་དུས་སུ་ཉམས་མཐོ་དམན་མང་པོ་སྐྱེས་པའི་དེ་རང་ངོ་ལ་བལྟ་དགོས། </a><a data-m="249544" data-d="4990">སེམས་འདི་ཞེས་བྱ་བ་ནི་དུས་རྟག་ཏུ་དར་ལྕོག་རླུང་གིས་བསྐྱོད་པ་ལྟ་བུ་ཡིན་པས་ན་</a><a data-m="254534" data-d="2913">གཅིག་ཀྱང་མི་གནས། སེམས་ཆགས་པའི་ཡུལ་མེད། </a><a data-m="257447" data-d="5478">ཞེན་པའི་ཡུལ་མེད་ཁོ་རང་གི་རང་གའི་ཙམ་དུ་སྙིང་པོ་མེད་པ་ཤེས་པར་འགྱུར་པའི་ཚེ་ན། </a><a data-m="262925" data-d="3547">དེ་ནས་རང་ལ་ཉམས་དང་རྟོགས་པ། སྤངས་དང་རྟོགས་པའི་ཡོན་ཏན་སྐྱེ་ནའང་</a><a data-m="266472" data-d="3428">སེམས་དགའ་བ་དང་བྲོད་པའི་སྒོ་ནས་ང་རྒྱལ་མི་སྐྱེ་བ། </a><a data-m="269900" data-d="2294">སྐྱེ་བ་མེད་པའི་རྟོགས་པའི་གནད་ཡོད་པ་ཡིན། </a><a data-m="272194" data-d="4353">རེས་འགའ་ཉམས་དང་རྟོགས་པ་ལམ་དང་མངོན་ཤེས་ཡོན་ཏན་གོང་ནས་</a><a data-m="276547" data-d="1754">གོང་དུ་འཕེལ་བ་རྣམས་ལ་བལྟ། </a><a data-m="278301" data-d="4107">དེ་ཉམས་དང་རྟོགས་པ་དེའང་སེམས་མ་འགགས་པའི་ཆོ་འཕྲུལ་ཙམ་མ་གཏོགས་མེད། </a><a data-m="282408" data-d="3688">དེ་ཆོ་འཕྲུལ་དེ་དག་ཐམས་ཅད་ལ་ཞེན་མེད་རང་གྲོལ་དུ་ཤེས་སོང་ན་</a><a data-m="286096" data-d="4271">ལམ་རྟགས་གསར་པ་སྐྱེ་བ་ལ་མཆོག་འཛིན་གྱི་བདུད་མི་ཞུགས་དུས། </a><a data-m="290367" data-d="2947">སྐྱེ་མེད་ཡོན་ཏན་འབྱུང་བ་དེ་སྤྱོད་པའི་གནད་དུ་འགྱུར་བ་ཡིན། </a><a data-m="293314" data-d="3394">རེས་འགའ་མཉམ་གཞག་ཆོས་ཉིད་ཀྱི་དོན་ལ་བལྟ་སྟེ། </a><a data-m="296708" data-d="3698">ཆོས་ཉིད་ཀྱི་ངོ་བོ་རང་བྱུང་བདེ་བ་ཆེན་པོའི་ཡེ་ཤེས་སྒྲིབ་པ་</a><a data-m="300406" data-d="2056">ཡེ་ནས་དག་པའི་སུས་ཤེས་པས་ན། </a><a data-m="302462" data-d="3198">ཆོས་ཐམས་ཅད་འཁོར་འདས་མཉམ་པ་ཉིད་ཀྱི་དོན་ལམ་དུ་སློང་བ་ཡིན། </a><a data-m="305660" data-d="7359">རེས་འགའ་ཕྱིའི་ཡུལ་ལྔའི་སྣང་བ། ནང་རིག་པ་རྣམ་པར་ཤེས་དྲུག་གི་སྣང་བ་ལ་བལྟ་སྟེ། </a><a data-m="313019" data-d="2454">དེ་ཐམས་ཅད་རིགས་པས་བརྟགས་ཤིང་དཔྱད་ན། </a><a data-m="315473" data-d="6375">འཁོར་བ་གཟུང་འཛིན་བྲལ་བ་མེད་པ་གསལ་སྣང་ཙམ་དུ་ཡིན་པ་ཤེས་པས། </a><a data-m="321848" data-d="3012">དོན་དམ་ཐིག་ལེ་ཉག་གཅིག་རྩད་ནས་ཆོད་པའི་གནད་ཡོད་པ་ཡིན། </a><a data-m="324860" data-d="3430">རེས་འགའ་མ་བསྒོམས་པ་རིག་པ་རང་བབས་ཀྱི་ངོ་བོ་ལ་བལྟ་ན། </a><a data-m="328290" data-d="4858">ལྟ་བ་སྒོམ་པ་སྤྱོད་པ་ཟེར་བློས་བཟོ་མེད་པ་ཟང་ཀ་མ་སུས་ཤེས་པས་</a><a data-m="333148" data-d="2625">ཆོས་སྐུ་ཅེར་མཐོང་དུ་ངོ་སྤྲོད་པའི་གནད་ཡིན། </a><a data-m="335773" data-d="4114">དེ་གནད་དྲུག་དང་ལྡན་ཏེ་གནད་དྲུག་ཉམས་སུ་ལེན་པའི་སྐལ་བཟང་འདི་ནི་</a><a data-m="339887" data-d="2429">ཡུན་མི་རིང་བ་ཆོས་ཟད་བློ་འདས་ཀྱི་ངང་དུ་</a><a data-m="342316" data-d="3145">བློ་ཟད་ཉམས་རེ་དགའ་བ་ཞིག་ཡོང་བ་ཡིན་ནོ། ། </a><a data-m="345461" data-d="4445">(293) ངན་པའི་རང་བཞིན་རྣམ་དྲུག་སྤང་བ་ནི། །སེར་སྣ་སྡུག་འཁུམས་མི་ཡིས་ཕྱི་མའི་རྒྱགས་མི་སོག །</a><a data-m="349906" data-d="8067">དད་མེད་བླ་མ་མི་བསྟེན་གདམས་པའི་ནོར་མི་སོག །གང་ཤེས་ཉམས་ལེན་མི་བརྩོན་བྱང་ཆུབ་ལམ་མི་རྙེད། ། </a><a data-m="357973" data-d="9595">མཛའ་བཤེས་ཉེ་འབྲེལ་ཆགས་པས་བར་དོར་ཟླ་མི་རྙེད། །བདག་ལྟ་ངར་འཛིན་ཆོས་ཀྱིས་བདུད་བཞིའི་དཔུང་མི་བཟློག །</a><a data-m="367568" data-d="5681">འདོད་པའི་ཁོལ་པོ་བྱེད་པས་གཏན་ཡུལ་ཚུགས་མི་ཟིན། །ངན་པའི་ལས་དྲུག་བསགས་པའི་ཉེས་པ་རང་ལ་འཁོར། ། </a><a data-m="373249" data-d="3148">དེ་བས་བཟང་པོའི་ལས་ལ་བསླབ་པ་གཅེས། ། </a><a data-m="376397" data-d="3266">གསུངས་དུས། ངན་པའི་སྐྱོན་དྲུག་གི་རང་བཞིན་སྤང་དགོས་པ་ཡིན། </a><a data-m="379663" data-d="5818">གང་རེད་ཟེར་ན། སེར་སྣ་ཆེ་སྟེ་འབྱོར་པ་དང་ལོངས་སྤྱོད་ཡོད་ནའང་རང་གི་ཟ་བ་དང་</a><a data-m="385481" data-d="4194">གྱོན་པ་མི་བྲ་སྡུག་འཁུམས་བྱས་ན། སྐྱེ་བ་ཕྱི་མ་ཡི་དྭགས་སུ་སྐྱེ་བའི་རྒྱུ་ཡིན་པས་</a><a data-m="389675" data-d="2934">ཕྱི་མ་འགྲོ་བའི་ལམ་རྒྱགས་མི་སོག །</a><a data-m="392609" data-d="5076">དད་པ་མི་སྐྱེ་བླ་མ་མི་བསྟེན་ན་རང་གི་རྒྱུད་ལ་གདམས་ངག་གི་ནོར་གསོག་ཏུ་མེད་དེ། </a><a data-m="397685" data-d="4289">གདམས་ངག་བླ་མ་ལས་འབྱུང་དགོས་པས་དང༌། དད་པ་ལས་འབྱུང་དགོས་པ་ཡིན། </a><a data-m="401974" data-d="4231">ཆོས་གང་ཤེས་པ་དེ་རང་གི་སེམས་རྒྱུད་འདུལ་བའི་ཉམས་ལེན་ལ་མ་བརྩོན་ན་</a><a data-m="406205" data-d="4086">བྱང་ཆུབ་སངས་རྒྱས་གོ་འཕང་རྙེད་པར་དཀའ་བའི་རྒྱུ་ཡིན། </a><a data-m="410291" data-d="3489">མཛའ་བཤེས་ཉེ་འབྲེལ་ལ་སེམས་ཆགས་བསྡད་ན་དེ་བར་དོ་ནས་</a><a data-m="413780" data-d="5761">དེའི་དོན་དག་ལ་སྡིག་པ་མང་པོ་གསོག་དུས་རང་བར་དོར་སྐྱབས་དང་སྐྱོབ་པ་ཟླ་རྙེད་པ་མ་ཡིན། </a><a data-m="419541" data-d="4661">བདག་ལྟ་ངར་འཛིན་ནམ་དེ་རང་གཅེས་པ་འཛིན་བསྡད་ནས་བཟུང་སྟེ། </a><a data-m="424202" data-d="3509">བདུད་བཞིའི་དཔུང་འདི་ཕར་བཟློག་མི་ཐུབ་བདུད་བཞིའི་དབང་དུ་འགྲོ་བ་ཡིན། </a><a data-m="427711" data-d="4271">དེ་ནས་འདོད་ཡོན་ལྔ་ཞེན་ཆགས་ཆེན་པོ་བྱས་དེའི་གཡོག་རྒྱུག་བསྡད་ན་</a><a data-m="431982" data-d="4999">ཐར་པའི་ལམ་གྱི་གཏན་ཡུལ་ཟིན་མི་ཐུབ། དེ་ངན་པའི་ལས་དྲུག་ཡིན་པས་ན། </a><a data-m="436981" data-d="2618">དེ་ངན་པའི་ལས་དྲུག་འདི་བསགས་བསྡད་ན་</a><a data-m="439599" data-d="2981">ཉེས་པ་རང་ལ་འབྱུང་བ་མ་གཏོགས་རང་ལ་ཡོན་ཏན་མེད། </a><a data-m="442580" data-d="3103">དེ་བས་བཟང་པོའི་ལས་ལ་བསླབ་པར་གཅེས་སོ། ། </a><a data-m="445683" data-d="4531">(294) དགོས་པ་དྲུག་གི་རང་བཞིན་བཤད་པ་ནི། །དང་པོར་ཡིད་ཕམ་ངེས་འབྱུང་སྐྱེ་དགོས་ཏེ། ། ཡུལ་ལ་མི་འཇུག་ཆོས་ལ་དམིགས་པ་དགོས། །དེ་ནས་ཤེས་པ་ངལ་གསོ་ཤེས་དགོས་ཏེ། ། </a><a data-m="450214" data-d="4241">རྒྱལ་བའི་སྐུ་གསུང་ཐུགས་སུ་གློད་ཤེས་དགོས། །དེ་ནས་སེམས་ལ་དབུགས་ཆེན་འབྱིན་དགོས་ཏེ། ། </a><a data-m="454455" data-d="3650">རྟོགས་པའི་གདེང་གིས་ཉམ་ང་མེད་པ་དགོས། །དེ་ནས་བློ་མཆོག་བདེ་ཆེན་ཐོབ་དགོས་ཏེ། ། </a><a data-m="458105" data-d="3498">ཀ་དག་ས་ལ་མངོན་དུ་གྱུར་པ་དགོས། །དེ་ནས་བདེ་བ་གཞན་ལ་སྤེལ་དགོས་ཏེ། ། </a><a data-m="461603" data-d="3473">འཕྲིན་ལས་རྣམ་བཞིས་འགྲོ་བ་འདྲེན་པ་དགོས། །དེ་ནས་མི་ལྡོག་ས་ལ་གནས་དགོས་ཏེ། ། </a><a data-m="465076" data-d="6999">ལྷུན་གྲུབ་ཕྱག་རྒྱ་མངོན་དུ་གྱུར་པ་དགོས། །དགོས་པ་དྲུག་གིས་མཐར་ཕྱིན་བྱ་བ་གཅེས། ། </a><a data-m="472075" data-d="6969">གསུངས་དུས། དམ་པའི་ཆོས་བྱེད་པའི་གང་ཟག་གིས་བྱ་དགོས་པ་དྲུག་ཡོད། </a><a data-m="479044" data-d="5119">གང་རེད་ཟེར་ན། དང་པོ་རང་གི་སེམས་ཁམས་གསུམ་འཁོར་བའི་སྡུག་བསྔལ་གྱིས་ཡིད་ཕམ། </a><a data-m="484163" data-d="4656">དེ་ནས་འཁོར་བའི་བྱ་བ་ལ་སེམས་སྤྲོ་བ་མེད་པའི་ངེས་འབྱུང་སྐྱེ་དགོས་ཏེ། </a><a data-m="488819" data-d="3940">དེ་མ་སྐྱེས་ན་འདོད་པའི་ཡོན་ཏན་ལྔ་ལ་སེམས་འཇུག་ཤོར། </a><a data-m="492759" data-d="3224">དམ་པའི་ཆོས་ལ་ཡང་ནས་ཡང་དུ་དམིགས་ཐུབ་ཀྱི་མ་རེད་གསུངས། </a><a data-m="495983" data-d="3132">དེ་ནས་དེའི་རྗེས་སུ་འདོད་པའི་ཡོན་ཏན་ལྔ་ལ་སེམས་མི་འཇུག་དུས་</a><a data-m="499115" data-d="3789">ཆོས་ཐོས་བསམ་སྒོམ་གསུམ་ལ་རྩེ་གཅིག་ཏུ་དམིགས་པ་ཞིག་དགོས། </a><a data-m="502904" data-d="4750">ཆོས་ཐོས་བསམ་སྒོམ་གསུམ་བྱེད་པ་དེ་ལ་ཤེས་པ་ངལ་གསོ་སྟེ་ཤེས་དགོས་པས་ན། </a><a data-m="507654" data-d="5320">དེ་རང་གི་ལུས་ངག་ཡིད་གསུམ་པོ་རྒྱལ་བའི་སྐུ་གསུང་ཐུགས་དབྱེར་མེད་པ་ལ་གློད་ཤེས་པ་དགོས། </a><a data-m="512974" data-d="3955">དེ་ནས་གློད་པར་དེ་ལའང་སེམས་ལ་དབུགས་ཆེན་འབྱིན་དགོས་ཏེ། </a><a data-m="516929" data-d="4514">སེམས་ལྷོད་ཀྱིས་གློད་ངང་དུ་བག་ཕེབས་ཏེ་ངལ་གསོ་ན་</a><a data-m="521443" data-d="6129">སྡུག་བསྔལ་ལས་དབུགས་འབྱིན་པ་བཀོད་དེ་ཆོས་ཉིད་རྟོགས་པའི་གདེང་གིས་ཉམ་ང་བ་མེད་པ་དགོས། </a><a data-m="527572" data-d="1943">དེ་ནས་རྟོགས་པ་ཟད་ས་ལ་ཕྱིན་དུས་</a><a data-m="529515" data-d="4326">བློ་གྲོས་མཆོག་ཏུ་གྱུར་པ་བདེ་བ་ཆེན་པོའི་ས་ལ་ཐོབ་དགོས་ཏེ་</a><a data-m="533841" data-d="2171">ཀ་དག་ས་ལ་མངོན་དུ་གྱུར་པ་དགོས། </a><a data-m="536012" data-d="3218">དེ་ནས་རང་བདེ་བ་ལྟར་དུ་གཞན་ལ་བདེ་བའི་ཐབས་ལ་སྤེལ་དགོས། </a><a data-m="539230" data-d="3910">ཞི་རྒྱས་དབང་དྲག་ཕྲིན་ལས་བཞིས་འགྲོ་བ་འདྲེན་པ་དགོས། </a><a data-m="543140" data-d="3547">དེ་ནས་རང་ཉིད་ཕྱིར་མི་ལྡོག་པའི་ས་ལ་གནས་དགོས་ཏེ་</a><a data-m="546687" data-d="3038">སྐུ་ལྔ་ལྷུན་གྲུབ་ཀྱི་ཕྱག་རྒྱ་མངོན་དུ་གྱུར་པ་དགོས། </a><a data-m="549725" data-d="2125">དགོས་པ་དྲུག་གིས་མཐར་ཕྱིན་བྱ་བ་གཅེས། </a><a data-m="551850" data-d="4173">(295) མ་སྐྱོལ་ལམ་དུ་བསླང་བའི་ཆོས་དྲུག་ནི། །མ་བསྒོམས་སྣ་ཚོགས་འགྱུ་དྲན་རང་ངོ་ལྟོས། ། </a><a data-m="556023" data-d="3862">གང་བྱུང་རང་སར་རང་ངོ་ཤེས་པ་དེས། །ཅིར་སྣང་སྐྱེ་མེད་ཞིང་དུ་གྲོལ་བར་ངེས། ། </a><a data-m="559885" data-d="4545">སྒོམ་ལ་འཇུག་པའི་སྦྱོར་བའི་ཤེས་པ་ལྟོས། །བདེ་སྡུག་རྒྱུ་མཐུན་མཉམ་པར་ཤེས་པ་དེས། ། </a><a data-m="564430" data-d="3869">བླང་དོར་མཉམ་ཉིད་དབྱེར་མེད་གྲོལ་བར་ངེས། །དངོས་གཞི་ཟག་མེད་མ་སྐྱེས་བར་ལ་ལྟོས། ། </a><a data-m="568299" data-d="3701">སེམས་ཉིད་ཀུན་སྣང་རང་བཞིན་ཤེས་པ་དེས། །རིམ་གྱིས་སེམས་འཇུག་སྐྱེ་མེད་ཚུད་པར་ངེས། ། </a><a data-m="572000" data-d="4560">མཉམ་གཞག་ལས་ལངས་རྗེས་ཤེས་ངོ་ལ་ལྟོས། །སེམས་ཉིད་དོན་དང་གཉིས་མེད་འདྲེས་ཤེས་དེས། ། </a><a data-m="576560" data-d="4721">མཉམ་རྗེས་དབྱེར་མེད་ངང་དུ་ཚུད་པར་ངེས། །དེ་རྗེས་གང་འགྱུས་རྣམ་རྟོག་རང་ངོ་ལྟོས། ། </a><a data-m="581281" data-d="3814">ཉོན་མོངས་གང་སྐྱེས་རང་ཞིར་ཤེས་པ་དེས། །སྣང་ཤེས་ཐོག་མའི་གཞི་ལ་སྦྱོར་བར་ངེས། ། </a><a data-m="585095" data-d="4887">སྦྱོར་དངོས་རྗེས་གསུམ་གཅིག་ཏུ་དྲིལ་ལ་ལྟོས། །གསུམ་ག་རྗེས་མེད་བྱ་ལམ་ཤེས་པ་དེས། ། </a><a data-m="589982" data-d="7578">དུས་གསུམ་རང་བཞིན་གནད་ཅིག་རྟོགས་པར་ངེས། །དེ་ལྟར་ཤེས་ན་རྗེས་ཤེས་ཆོས་ཉིད་འཆར། ། </a><a data-m="597560" data-d="6598">གསུངས། སྐྱོན་དང་ཡོན་ཏན་བདེ་སྡུག་གི་སྣང་བ་གང་སྐྱེ་ན་</a><a data-m="604158" data-d="3547">དེ་ལམ་གྱི་གྲོགས་སུ་ལའང་ཆོས་དྲུག་དགོས། གང་རེད་ཟེར་ན། </a><a data-m="607705" data-d="3622">ཆེད་དུ་ཞི་གནས་དང་ལྷག་མཐོང་གི་དམིགས་བཅས་འཛིན་པས་མ་གོས་པ་</a><a data-m="611327" data-d="5817">རྣམ་རྟོག་སྣ་ཚོགས་པ་འགྱུ་བ་དྲན་པ་འདི། རྣམ་རྟོག་སྐྱག་ལང་སོང་བར་ཡོད་པ་རང་ངོ་ཤེས་པ་དགོས། </a><a data-m="617144" data-d="4348">དེ་རང་ངོ་ཤེས་ན་རྣམ་རྟོག་གང་བྱུང་བ་འདི་རང་སར་གྲོལ་བས་རང་ངོ་ཤེས། </a><a data-m="621492" data-d="6208">ཚོགས་དྲུག་གི་སྣང་བ་ཅི་ཤར་ན་སྐྱེ་མེད་ཀྱི་ཞིང་དུ་ཐོབ་པར་ངེས་པ་ཡིན། </a><a data-m="627700" data-d="3827">སྒོམ་ལ་འཇུག་དུས་སྒོམ་འདི་ཞི་གནས་ལྷག་མཐོང་གི་སྦྱོར་བ་ཤེས་དགོས། </a><a data-m="631527" data-d="5436">ཞི་གནས་ལྷག་མཐོང་གཉིས་རྒྱུད་ལ་སྐྱེ་ན་བདེ་བ་དང་སྡུག་བསྔལ་ཐམས་ཅད་རོ་མཉམ་པ་མ་གཏོགས། </a><a data-m="636963" data-d="3353">བདེ་བ་འདོད་སྡུག་བསྔལ་མི་འདོད་པ་མིན་པའི་མཉམ་པར་ཤེས་པ་དེས། </a><a data-m="640316" data-d="3109">བླང་དོར་མཉམ་པ་ཉིད་དབྱེར་མེད་དུ་གྲོལ་བ་ཡིན། </a><a data-m="643425" data-d="3399">དེ་ནས་དངོས་གཞི་ཟག་པ་མེད་པ་ཆོས་ཉིད་མ་སྐྱེས་པའི་དོན་ལ་བལྟས་ཏེ། </a><a data-m="646824" data-d="2499">སེམས་ཉིད་འདི་ལས་འཁོར་འདས་ཀུན་སྣང་ནའང་</a><a data-m="649323" data-d="4597">རང་བཞིན་བདེན་པར་གྲུབ་པ་མེད་པར་ཤེས་པས་རིམ་གྱིས་སེམས་ལ་འཇུག་སྟེ་སྐྱེ་མེད་དུ་ཚུད། </a><a data-m="653920" data-d="3229">མཉམ་གཞག་ལས་ལངས་ནས་རྗེས་ཐོབ་ཀྱི་ཤེས་པའི་ངོ་བོ་ལ་</a><a data-m="657149" data-d="2712">མཉམ་བཞག་གི་མྱོང་བ་འདི་སྐྱེ་དགོས་པ་ཡིན་ཏེ། </a><a data-m="659861" data-d="4422">དེས་སེམས་ཉིད་ཀྱི་དོན་ལ་མཉམ་རྗེས་དབྱེར་མེད་དུ་འདྲེས་ཤེས་པ་དགོས། </a><a data-m="664283" data-d="2737">མཉམ་རྗེས་དབྱེར་མེད་ངང་དུ་ཚུད་པ་དེའི་རྗེས་སུ་</a><a data-m="667020" data-d="5349">གང་འགྱུས་རྣམ་རྟོག་འདི་སྐྱག་ལང་དུ་མ་བཏང་བ་རྣམ་རྟོག་ཁོང་གི་རང་ངོ་ལ་ལྟོས་དང༌། </a><a data-m="672369" data-d="2723">ཆགས་སྡང་རྨོངས་གསུམ་གྱི་ཉོན་མོངས་གང་སྐྱེ་ནའང་</a><a data-m="675092" data-d="3303">ཤར་བ་དང་གྲོལ་བ་དུས་མཉམ་སྟེ་རང་ཞིར་ཤེས་པ་དེས། </a><a data-m="678395" data-d="2548">སྣང་ཤེས་ཐོག་མའི་གཞི་ལ་སྦྱོར་བ་ངེས། </a><a data-m="680943" data-d="4416">སྦྱོར་བ་དངོས་གཞི་རྗེས་གསུམ་པོ་འདི་ལ་སྦྱོར་བ་ཉམས་ལེན་བྱེད་པའི་སྐབས་ལ་</a><a data-m="685359" data-d="3940">དངོས་གཞི་དང་རྗེས་གཉིས། དངོས་གཞི་ཉམས་ལེན་བྱེད་པའི་སྐབས་སྦྱོར་རྗེས་གཉིས། </a><a data-m="689299" data-d="4195">རྗེས་ཉམས་ལེན་བྱེད་པའི་སྐབས་ལའང་སྦྱོར་དངོས་གཉིས་གཅིག་ཏུ་དྲིལ་ཏེ་མ་གཏོགས་</a><a data-m="693494" data-d="3090">སོ་སོར་ཕྱེ་མི་ཉན་གསུམ་ཀ་བྱས་ན། </a><a data-m="696584" data-d="4879">སྤྱིར་དགེ་བ་བྱེད་པ་ལ་ཆེད་འཛིན་ལ་སོགས་པ་རྗེས་མེད་པ་བྱ་ལམ་ཤེས་པས། </a><a data-m="701463" data-d="4096">འདས་མ་འོངས་ད་ལྟ་དུས་གསུམ་གྱི་རང་བཞིན་གནད་གཅིག་ཏུ་རྟོགས་པ་ངེས། </a><a data-m="705559" data-d="3476">དེ་ལྟར་ཤེས་ན་རྗེས་ཐོབ་ཀྱི་ཤེས་པ་ཆོས་ཉིད་དུ་འཆར་བ་ཡིན། </a><a data-m="709035" data-d="4065">(296) ཡོན་ཏན་དྲུག་ཚང་རང་བཞིན་བཤད་པ་ནི། །འཁོར་བའི་སྡུག་བསྔལ་བྲེད་ནས་སྐྱབས་འཚོལ་དང༌། ། </a><a data-m="713100" data-d="4890">དད་པས་རྒྱུད་འདུལ་རྒྱལ་བའི་རྗེས་སུ་སློབ། །བསོད་ནམས་ཆེ་མཐོང་གཏོང་ཕོད་ཚོགས་གཉིས་འབད། ། </a><a data-m="717990" data-d="5552">བརྩོན་པའི་ལྕག་འདེབས་ཉིན་མཚན་དགེ་ལ་འབད། །ངོ་ཚ་ཁྲེལ་ཡོད་ཆོས་ཕྱོགས་སྲོག་གཏོང་ཕོད། ། </a><a data-m="723542" data-d="4362">ཤེས་རབ་དོན་དཔྱོད་སྣང་ཤེས་ཆོས་ཉིད་འཁྱེར། །དེ་དག་ཚང་རྣམས་འཁོར་བའི་ཕ་རོལ་འགྲོ། ། </a><a data-m="727904" data-d="5590">ཞེས་པ་སྟེ། དེ་ལྟར་ཉམས་ལེན་བྱས་ན་ཡོན་ཏན་དྲུག་ཚང༌། </a><a data-m="733494" data-d="5890">དེ་དྲུག་ཚང་རྒྱུ་འདི་གང་རེད་ཟེར་ན། འཁོར་བའི་སྡུག་བསྔལ་འདི་ལ་སེམས་རབ་ཏུ་སྐྲག་ཅིང་འཇིགས་ཏེ་</a><a data-m="739384" data-d="4163">སྡུག་བསྔལ་དེ་ལས་སྐྱོབ་པར་བྱེད་པའི་སྐྱབས་གནས་དཀོན་མཆོག་གསུམ་པོ་འཚོལ་བ་དང༌། </a><a data-m="743547" data-d="6296">དང་འདོད་ཡིད་ཆེས་ཀྱི་དད་པ་ཡག་པོ་ཡོད་དུས་རང་གི་རྒྱུད་དེ་དྲན་པ་དང་ཤེས་བཞིན་གྱིས་འདུལ་ནས་</a><a data-m="749843" data-d="4831">རྒྱལ་བའམ་རྫོགས་པའི་སངས་རྒྱས་ཀྱི་རྣམ་ཐར་གྱི་རྗེས་སུ་སློབ་པ་དང༌། </a><a data-m="754674" data-d="3699">བསོད་ནམས་ཀྱི་ཚོགས་འདི་རྒྱུད་ལ་ཡོད་ན་བདེ་སྐྱིད་ཐམས་ཅད་འབྱུང་བར་ཤེས་ཏེ། </a><a data-m="758373" data-d="8473">བསོད་ནམས་ཡ་ཆེ་རུ་བཏང་ནས་ནོར་ལོངས་སྤྱོད་ཡོད་པ་འདི་གཏོང་ཕོད་ཆེ་ཞིང་བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་པར་འབད་ཅིང༌། རང་རྒྱུད་ལ་བརྩོན་པའི་ལྕག་འདེབས་ནས་ཉིན་མཚན་རྟག་པར་དགེ་བ་ཁོ་ན་ལ་འབད་པ་དང༌། ངོ་ཚ་ཤེས་ཤིང་ཁྲེལ་ཡོད་པས་རང་རྒྱུད་གཙང་ལ་དམ་ཆོས་དང་བླ་མའི་ཕྱོགས་སུ་སྲོག་ཀྱང་གཏོང་བའི་ཕོད་པ་དང་ལྡན་ལ། ཐོས་བསམ་གྱི་ཤེས་རབ་ཀྱི་ཟབ་རྒྱས་དོན་ལ་དཔྱོད་ནུས་ཤིང་སྒོམ་པའི་ཤེས་རབ་ཀྱིས་ཕྱི་ཚོགས་དྲུག་གི་སྣང་བ་རང་གྲོལ་ཞིང་ནང་ཤེས་པའི་རྟོག་ཚོགས་ཆོས་ཉིད་སྟོང་པའི་ཡེ་ཤེས་སུ་རང་གྲོལ་ཏེ་སྐུ་གསུམ་ལམ་འཁྱེར་གྱི་དགོངས་པར་གནས་པའོ། ། ཡོན་ཏན་དྲུག་པོ་དེ་དག་གཅིག་ལ་ཚང་བའི་གང་ཟག་རྣམས་ཚེ་འདིར་འཁོར་བའི་ཕ་རོལ་ཏུ་འགྲོ་བའོ་ཞེས་གདམས་པའོ། ། </a><a data-m="766846" data-d="3313">(297) ཅིས་ཀྱང་དགོས་པའི་བསྒྲུབ་བྱ་རྣམ་དྲུག་ནི། །ཚེ་འདིའི་བྱ་བ་མི་གཙང་འདམ་རྫབ་བོར། ། </a><a data-m="770159" data-d="4302">མཐའ་གྲོལ་ཡེ་ཤེས་ཁྲི་གདུགས་ཅི་འཆར་གྱིས། །མ་རིག་མུན་པའི་སྨག་རུམ་ཅི་སངས་གྱིས། ། </a><a data-m="774461" data-d="4751">ཉམས་རྟོགས་སྒྲོ་བཏགས་མྱུ་གུ་ཅི་སྐྱེས་གྱིས། །གཟུང་འཛིན་འཁྲུལ་སྣང་རྨི་ལམ་ཅི་སངས་གྱིས། ། </a><a data-m="779212" data-d="3827">འབྲས་བུ་སྐུ་གསུམ་ནོར་བུ་ཅི་ལོན་གྱིས། །དམ་པའི་གདམས་ངག་ཡིན་ནོ་སེམས་ལ་ཞོག །</a><a data-m="783039" data-d="5862">ཅེས་པ་སྟེ། དམ་པའི་ཆོས་སྒྲུབ་པ་ལ་ཅིས་ཀྱང་དགོས་པའི་བསྒྲུབ་བྱ་རྣམ་པ་དྲུག་ཡོད། </a><a data-m="788901" data-d="4324">གང་རེད་ཟེར་ན། འཇིག་རྟེན་ཚེ་འདིའི་འཇིག་རྟེན་ཆོས་བརྒྱད་ཀྱི་བྱ་བ་ཐམས་ཅད་ནི་</a><a data-m="793225" data-d="3239">མི་གཙང་བ་འདམ་རྫབ་དང་འདྲ་བ་ཡིན་པས་འབོར་ཅི་ཐུབ་གྱིས། </a><a data-m="796464" data-d="2578">མཐའ་གྲོལ་གྱི་ཡེ་ཤེས་འདི་ཉིད་ནི། </a><a data-m="799042" data-d="4559">འཇིག་རྟེན་ན་མུན་པ་སེལ་བའི་སྒྲོན་མེ་ཁྲི་གདུགས་ཉི་མ་དང་འདྲ་བ་ཡིན་པས་</a><a data-m="803601" data-d="6646">ཡིད་ལ་ཅི་འཆར་བར་གྱིས། གཏི་མུག་མ་རིག་པ་མུན་པ་སྨག་རུམ་འདི་སངས་ཅི་ཐུབ་གྱིས། </a><a data-m="810247" data-d="6029">ཉམས་དང་རྟོགས་པ་ཐམས་ཅད་གློ་བུར་གྱི་འཁྲུལ་སྣང་མ་གཏོགས་རྟག་པ་དང་བདེན་པ་མེད་དེ། </a><a data-m="816276" data-d="4035">ཉམས་རྟོགས་མང་པོ་རྒྱུད་ལ་སྐྱེ་འོང་ན་ཉམས་སུ་ལེན་པའི་རྟགས་རེད་དུས་</a><a data-m="820311" data-d="5351">དེ་ཕྱིར་ན་མྱུ་གུ་ཅི་སྐྱེས་གྱིས། གཟུང་འཛིན་འཁྲུལ་པའི་སྣང་བ་འདི་རྨི་ལམ་དང་འདྲ་འདྲ་རེད་དུས་</a><a data-m="825662" data-d="2381">ཕར་ག་ཚོད་མེད་པ་སངས་ཐུབ་ཐུབ་གྱིས། </a><a data-m="828043" data-d="4098">འབྲས་བུ་སྐུ་གསུམ་གྱི་ཡོན་ཏན་འདི་རང་གི་རྒྱུད་ལ་ཇི་ལྟར་ལོན་པར་གྱིས། </a><a data-m="832141" data-d="2664">དེ་ལྟ་བུ་དགོས་པའི་བསྒྲུབ་བྱ་དྲུག་པོ་འདི་</a><a data-m="834805" data-d="2179">དམ་པའི་གདམས་ངག་ཡིན་ནོ་སེམས་ལ་ཞོག །</a><a data-m="836984" data-d="3833">(288) རང་བཞིན་མཆོག་ལ་བསླབ་པའི་ཆོས་དྲུག་ནི། །འཁྲུལ་བའི་ལུས་ཀྱི་བྱ་བྱེད་སྤངས་པ་དང༌། ། </a><a data-m="840817" data-d="3473">དོན་མེད་ངག་གི་སྨྲ་བརྗོད་སྤངས་པ་དང༌། །རྣམ་རྟོག་ཡིད་ཀྱི་འཕྲོ་འདུ་སྤངས་པ་དང༌། ། </a><a data-m="844290" data-d="3785">འདོད་ཡོན་རང་གའི་ཞེན་འཛིན་སྤངས་པ་དང༌། །རྣམ་གཡེང་འདུ་འཛིའི་འབྲེལ་འདྲིས་སྤངས་པ་དང༌། ། </a><a data-m="848075" data-d="4353">གཞན་སེམས་འཛིན་པའི་ངོ་སྲུང་སྤངས་པ་སྟེ། །འདི་དང་སུ་ལྡན་དམ་ཆོས་ཚུལ་བཞིན་འོང༌། ། </a><a data-m="852428" data-d="3620">ཞེས་ལམ་བསླབ་པར་བྱ་བའི་ཆོས་དྲུག་ཡོད། གང་རེད་ཟེར་ན། </a><a data-m="856048" data-d="6818">འཇིག་རྟེན་འཁྲུལ་པའི་ལུས་ཀྱི་བྱ་བྱེད་ཐམས་ཅད་སྤངས་ཅི་ཐུབ་བྱེད་པ་དང༌། </a><a data-m="862866" data-d="4596">དོན་མེད་པའི་ངག་འཁྱལ་གྱི་སྨྲ་བརྗོད་མང་པོ་སྤངས་ཅི་ཐུབ་བྱེད་དེ་ཁ་བཙུམ་རྒྱུ་དང༌། </a><a data-m="867462" data-d="4488">རྣམ་རྟོག་ཡིད་ཀྱིས་འཕྲོ་འདུ་མང་པོ་བྱས་ན་ཡིད་ཀྱིས་རྒྱལ་སྲིད་སྐྱོང་ནས་འཁྲུལ་འགྲོ་ཡི་རེད། </a><a data-m="871950" data-d="4090">དེ་སྤངས་ཅི་ཐུབ་དང༌། འདོད་ཡོན་གྱི་སྲེད་པ་ལ་ཞེན་འཛིན་སྤངས་ཅི་ཐུབ། </a><a data-m="876040" data-d="4792">རྣམ་གཡེང་འདུ་འཛིའི་ནང་དུ་ངོ་ཤེས་པ་མང་པོ་འབྲེལ་འདྲིས་སྤངས་པ་དང༌། </a><a data-m="880832" data-d="4994">གཞན་གྱི་སེམས་ངོ་བཟུང་སྲུང་བྱེད་རྒྱུ་སྤངས་ཅི་ཐུབ་སྟེ། </a><a data-m="885826" data-d="3144">འདི་དང་སུ་ལྡན་ན་དམ་པའི་ཆོས་ཚུལ་བཞིན་དུ་འོང་བ་ཡིན། </a><a data-m="888970" data-d="4943">(299) འདོད་པའི་གཟེབ་ཏུ་བཅིང་བའི་ཆོས་དྲུག་ནི། །སྤྲོས་པའི་བློ་དང་བྲལ་བར་འདོད་པ་དང༌། ། </a><a data-m="893913" data-d="3559">བདེ་སྟོང་དབྱེར་མེད་ཟུང་འཇུག་འདོད་པ་དང༌། །དམིགས་མེད་མཁའ་ལྟར་རྣམ་དག་འདོད་པ་དང༌། ། </a><a data-m="897472" data-d="4341">སྟོང་པ་ཡེ་ཤེས་སྙིང་པོ་ཅན་འདོད་དང༌། །རིག་པ་འོད་ཀྱི་ཁང་བུ་ཅན་འདོད་དང༌། ། </a><a data-m="901813" data-d="8704">གདོད་ནས་ཡེ་གྲོལ་རང་བྱུང་ཡེ་ཤེས་འདོད། །ཕྱོགས་རེའི་དོན་མཐོང་གླང་ཆེན་སྨྲས་པ་བཞིན། ། </a><a data-m="910517" data-d="6360">བདག་ལྟའི་དངོས་པོ་མཚན་མ་ཞེན་པ་ཡིན། །དེ་བས་ཕྱོགས་འཛིན་བདག་ལྟའི་གཟེབ་བོར་ལ། ། </a><a data-m="916877" data-d="5084">ཡིན་མིན་མེད་པའི་རང་རིག་ཕྱོགས་བྲལ་ནི། །མཐའ་གྲོལ་ཡངས་པ་ཆེན་པོར་ཐག་ཆོད་ཅིག །</a><a data-m="921961" data-d="6529">ཅེས་བྱ་བ་སྟེ། རང་གི་རེ་བ་ཡོད་པའི་གཟེབ་ཏུ་བཅིང་བའི་ཆོས་ཡིན་ཏེ། </a><a data-m="928490" data-d="5028">སྤྲོས་པའི་བློ་དང་བྲལ་བར་འདོད་པར་བྱས་ན་འབྲལ་མི་ཐུབ་པ་དང༌། </a><a data-m="933518" data-d="2774">བདེ་སྟོང་དབྱེར་མེད་ཟུང་འཇུག་གི་ལྟ་བ་འདོད་པ་དང༌། </a><a data-m="936292" data-d="3377">དེ་ནས་དམིགས་གཏད་ཀྱི་མཚན་མ་མེད་པའི་ལྟ་བ་མཁའ་ལྟར་དག་པ་དང༌། </a><a data-m="939669" data-d="2782">སྟོང་པ་ཡེ་ཤེས་ཀྱི་སྙིང་པོ་ཅན་རྟོགས་པར་འདོད་པ་དང༌། </a><a data-m="942451" data-d="3420">རིག་པ་འོད་ཀྱི་ཁང་བུ་ཅན་དུ་འདོད་པ་དང༌། </a><a data-m="945871" data-d="3107">གདོད་ནས་ཡེ་གྲོལ་རང་བྱུང་གི་ཡེ་ཤེས་འཐོབ་པར་འདོད་པ་དང༌། </a><a data-m="948978" data-d="3432">ལྟ་བ་དང་སྟོང་པ་ལ་སོགས་པའི་ཕྱོགས་རེའི་དོན་མཐོང་བར་འདོད་པ་</a><a data-m="952410" data-d="4798">གླང་པོ་ཆེ་སྨྲས་པ་བཞིན་དེ་ཐམས་ཅད་བདག་ཏུ་ལྟ་བའི་དངོས་པོ་མཚན་མ་ཞེན་པ་ཡིན་པས། </a><a data-m="957208" data-d="3242">དེ་ལྟ་བ་ཕྱོགས་རེ་ཙམ་མ་གཏོགས་ཆ་ཚང་མི་རྟོགས་པས། </a><a data-m="960450" data-d="4103">དེ་བས་ཕྱོགས་འཛིན་བདག་ལྟའི་གཟེབ་བོར་ལ་ཡིན་མིན་མེད་པའི་རིག་པ་ཕྱོགས་བྲལ་ནི། </a><a data-m="964553" data-d="2666">མཐའ་གྲོལ་ཀློང་ཡངས་ཆེན་པོར་ཐག་ཆོད་ཅིག །</a><a data-m="967219" data-d="3775">(300) ཉམས་སུ་ལེན་པའི་རང་འགགས་རྣམ་དྲུག་ནི། །ཕྱི་རོལ་གཟུང་བའི་ཤེས་པ་རང་འགགས་དང༌། ། </a><a data-m="970994" data-d="3792">ནང་གི་འཛིན་རྟོག་ཤེས་པ་རང་སར་འགགས། །གསང་བ་སྣང་ངོ་དམིགས་པ་རང་འགགས་དང༌། </a><a data-m="974786" data-d="9085">ཁོ་ན་ཉིད་དྲན་ཆད་ཆོད་རང་འགགས་དང༌། །མཐར་ཐུག་ཉམས་སྣང་རང་ངོ་རང་འགགས་དང༌། ། </a><a data-m="983871" data-d="4067">མཉམ་རྗེས་རེས་འཇོག་རིག་པ་རང་འགགས་ཏེ། །འདི་དྲུག་མཐར་ཕྱིན་དགོངས་པ་ཟད་སར་སྐྱོལ། ། </a><a data-m="987938" data-d="4194">ད་འདི་རྫོགས་པ་ཆེན་པོའི་ལྟ་བ་སྐད་ཆ་ཡིན་ས་རེད་ཅི་གོ་ཡི་མིན་འདུག །</a><a data-m="992132" data-d="3070">ཉམས་སུ་ལེན་པའི་འགག་དྲུག་ཡོད། གང་རེད་ཟེར་ན། </a><a data-m="995202" data-d="3176">ཕྱི་རོལ་གྱི་བཟུང་བའི་ཡུལ་ལ་སེམས་ཆགས་པ་འདི་</a><a data-m="998378" data-d="3519">རང་ཤུགས་འགག་འགྲོ་རྒྱུ་ཞིག་གཉེན་པོ་བསྟེན་མི་དགོས་པ་དང༌། </a><a data-m="1001897" data-d="6313">ནང་གིའང་ཡུལ་འདི་ལ་ཆགས་སྡང་གི་འཛིན་པ་རྟོག་པ་ནང་གི་ལྟ་བ་རྟོགས་འོང་དུས་</a><a data-m="1008210" data-d="4274">རང་སར་འགགས་པ་དང༌། གསང་བའི་བཟང་ངན་གྱི་མཐོང་བ་གང་ཡིན་པ་དེ་ལ༌། </a><a data-m="1012484" data-d="4510">བཟང་པོ་ལ་ཞེན་པ། ངན་པ་ལ་ཆགས་པ་རེ་དོགས་ཐམས་ཅད་རང་འགགས། </a><a data-m="1016994" data-d="3541">ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་ཀྱི་ངོ་བོ་འདི་</a><a data-m="1020535" data-d="3192">དམིགས་མེད་ཀྱི་དྲན་པའི་སྒོ་ནས་ཇི་ལྟར་ཤེས་པ་དང༌། </a><a data-m="1023727" data-d="4407">མཐར་ཐུག་ཉམས་ཀྱི་སྣང་བ་ཐམས་ཅད་ཕར་ཟད་སར་བསྐྱལ་ཏེ་རང་ངོ་རང་འགགས་དང༌། </a><a data-m="1028134" data-d="3060">མཉམ་གཞག་དང་རྗེས་ཤེས་ཀྱི་ཤེས་པ་གཉིས་པོ་འདི་</a><a data-m="1031194" data-d="2569">ཁྱད་པར་མེད་པར་རང་འགགས་ཏེ་འདི་དྲུག་མཐར་ཕྱིན་ན་</a><a data-m="1033763" data-d="2182">དགོངས་པ་ཟད་ས་ལ་འཁྱོལ་བ་ཡིན། </a><a data-m="1035945" data-d="3865">(301) མ་འདས་དྲུག་གིས་ཉམས་སུ་བླང་བ་ནི། །རང་ལུས་རྒྱལ་བའི་དཀྱིལ་འཁོར་མ་འདས་དང༌། ། </a><a data-m="1039810" data-d="3582">ངག་བརྗོད་གསུང་གི་འགྲོ་དོན་མ་འདས་དང༌། །ཡིད་ནི་ཆོས་སྐུའི་དགོངས་པ་མ་འདས་དང༌། ། </a><a data-m="1043392" data-d="3820">བཟའ་བཏུང་བདུད་རྩིའི་མཆོད་ལས་མ་འདས་དང༌། །འགྲོ་འདུག་སྒྱུ་མའི་འཕྲིན་ལས་མ་འདས་དང༌། ། </a><a data-m="1047212" data-d="3749">ཉམས་ལེན་ཆོས་ཉིད་དོན་ལས་མ་འདས་དང༌། །རྣམ་པ་དྲུག་ལ་གང་གིས་བསླབས་གྱུར་པ། ། </a><a data-m="1050961" data-d="2057">གསང་མཆོག་རྒྱལ་པོའི་མཛོད་ལ་སྤྱོད་པ་ཡིན། ། </a><a data-m="1053018" data-d="2222">ཞེས་པ་སྟེ། ཆོས་ཉིད་ཀྱི་གནད་རྟོགས་སོང་ན། </a><a data-m="1055240" data-d="4635">དཔེར་ན་མེ་མེའི་ཚ་བ་ལས་འདས་ཀྱི་མ་རེད། དེ་ལྟ་བུ་ཉམས་ལེན་དྲུག་ཡོད། </a><a data-m="1059875" data-d="4279">རང་གི་ལུས་འདི་གདན་གསུམ་ཚང་བའི་དཀྱིལ་འཁོར་ལས་གཏན་ནས་འདས་མེད་པས། </a><a data-m="1064154" data-d="2122">དེ་ལུས་ཐ་མལ་གྱི་འདུ་ཤེས་བཞག་མི་དགོས། </a><a data-m="1066276" data-d="4944">ངག་གི་སྨྲ་བརྗོད་ཐམས་ཅད་སྐྱེ་མེད་སྤྲོས་པ་དང་བྲལ་བ་སངས་རྒྱས་གསུང་གི་ཐོས་ཚད་</a><a data-m="1071220" data-d="2598">རང་གྲོལ་དུ་གྲུབ་པ་ཡིན་ཏེ་དེ་ལས་མ་འདས་པ་ཡིན། </a><a data-m="1073818" data-d="4484">ཡིད་རང་གྲོལ་གྱི་དགོངས་པ་རྟོགས་ཟིན་ནས་ཆོས་སྐུའི་དགོངས་པ་ཟེར་</a><a data-m="1078302" data-d="4282">རང་རིག་ཡིད་ཉམས་མྱོང་དེ་ལས་ཐ་དད་པ་ཞིག་མེད་དུས་དེ་མ་འདས། </a><a data-m="1082584" data-d="3625">བཟའ་བཏུང་ཐམས་ཅད་གདན་གསུམ་ཚང་བའི་དཀྱིལ་འཁོར་ལ་མཆོད་པ་བྱས་བཞག་ན་</a><a data-m="1086209" data-d="2539">བདུད་རྩིའི་མཆོད་པ་ལས་མ་འདས་པ་དང༌། </a><a data-m="1088748" data-d="3500">འགྲོ་བ་དང་འདུག་པ་ཐམས་ཅད་ཆོས་ཉིད་ཀྱི་ལྟ་བ་དང་མ་བྲལ་ན་</a><a data-m="1092248" data-d="3111">རྐང་གཉིས་རྡུལ་ཚོན་གྱི་ཐིག་ལེ། བསྙེན་སྒྲུབ་དཀྱིལ་འཁོར་གྱི་སྒྲུབ་པ། </a><a data-m="1095359" data-d="3564">སྒུལ་བསྐྱོད་ཕྱག་རྒྱའི་རང་བཞིན་ཡིན་པས་དེ་ལས་མ་འདས་པ་དང༌། </a><a data-m="1098923" data-d="2686">མཉམ་བཞག་དང་རྗེས་ཐོབ་གང་ཡིན་ན་ཉམས་ལེན་ཐམས་ཅད་</a><a data-m="1101609" data-d="3736">ཆོས་ཉིད་ཀྱི་དོན་ལས་མ་འདས་པ། དེ་མ་འདས་པ་རྣམ་པ་དྲུག་ལ་</a><a data-m="1105345" data-d="1623">གང་གིས་བསླབས་པར་གྱུར་པ་འདི་ནི། </a><a data-m="1106968" data-d="2832">གསང་མཆོག་རྒྱལ་པོ་རྫོགས་པ་ཆེན་པོའི་མཛོད་ལ་སྤྱོད་དུས་</a><a data-m="1109800" data-d="2531">རྫོགས་པ་ཆེན་པོའི་མཛོད་བདག་ཡིན་འགྲོ་ལེ་ཡིན་ས་རེད། </a><a data-m="1112331" data-d="3970">(302) འཁོར་བའི་རང་བཞིན་དཔེ་དྲུག་བསྟན་པ་ནི། །གང་ཡང་བདེན་མེད་སྒྱུ་མའི་སྐྱེས་བུ་འདྲ། ། </a><a data-m="1116301" data-d="3873">དེ་བཞིན་འཁྲུལ་སྣང་སྣ་ཚོགས་རྨི་ལམ་འདྲ། །སྣང་དུས་རང་བཞིན་མེད་པ་ཆུ་ཟླ་འདྲ། ། </a><a data-m="1120174" data-d="3781">བཟང་ངན་བདེ་སྡུག་འགྱུར་བས་སྤྲིན་དང་འདྲ། །ཚོར་དང་མ་ཚོར་མི་རྟག་ཟིལ་པ་འདྲ། ། </a><a data-m="1123955" data-d="4041">རང་བྱུང་རང་ཞིག་ཆུ་ཡི་ཆུ་བུར་འདྲ། །དེ་ལྟར་རྒྱུད་ལ་སྦྱར་ཏེ་བསྒོམ་པ་གཅེས། ། </a><a data-m="1127996" data-d="5065">གསུངས་ནས་བཟུང་སྟེ། ད་ཡང་འཁོར་བའི་རང་བཞིན་ལ་མི་རྟག་པའི་དཔེ་དྲུག་ཡོད། </a><a data-m="1133061" data-d="4746">གང་རེད་ཟེར་ན། ཚེ་འདིའི་སྣང་བ་བཟང་ངན་གང་ཡིན་ན་བདེན་པར་གྲུབ་པ་ཅུང་ཟད་ཡོད་མ་རེད། </a><a data-m="1137807" data-d="2631">སྒྱུ་མ་མཁན་གྱི་རིག་སྔགས་ཀྱིས་རྟ་དང་གླང་པོ། </a><a data-m="1140438" data-d="2455">སྐྱེས་པ་བུད་མེད་དུ་སྤྲུལ་སྤྲོས་སྣང་འདྲ་འདྲ་ཡིན། </a><a data-m="1142893" data-d="5078">དེ་བཞིན་དུ་བཟང་ངན་གྱི་འཁྲུལ་སྣང་འདི་ཐམས་ཅད་དོ་དགོང་གི་རྨི་ལམ་དང་འདྲ་འདྲ་ཡིན། </a><a data-m="1147971" data-d="3988">གང་ཡང་འདི་ལ་རྗེས་གཅོད་བྱེད་རྒྱུ་མེད། </a><a data-m="1151959" data-d="3872">ཚོགས་དྲུག་གི་སྣང་བ་གང་འབྱུང་ནའང་འདི་ལ་རིགས་པས་ངོ་མ་བརྟགས་བཞག་ན་</a><a data-m="1155831" data-d="3250">རང་བཞིན་མེད་པ་ཆུ་ནང་གི་ཟླ་གཟུགས་དང་འདྲ་བ་ཡིན། </a><a data-m="1159081" data-d="4221">རང་ལ་བཟང་པོའི་ཡོན་ཏན་འབྱུང་ན་འདྲ། ངན་པའི་སྡུག་བསྔལ་འབྱུང་ན་འདྲ་</a><a data-m="1163302" data-d="4472">བདེ་སྡུག་ཐམས་ཅད་ནམ་མཁའི་སྤྲིན་དང་འདྲ་བ། ད་ལྟ་ཡོད་ན་ད་ལྟ་མེད། </a><a data-m="1167774" data-d="2466">རེས་འགའ་དཀར་པོ། རེས་འགའ་ནག་པོ་མཐོང་རེད། </a><a data-m="1170240" data-d="3847">བདེ་སྡུག་གི་ཚོར་བ་འདི་ཚོར་བས་ཉམས་སུ་མྱོང་བ་དང༌། </a><a data-m="1174087" data-d="4068">མ་ཚོར་བ་ཐམས་ཅད་མི་རྟག་པ་རྩྭ་ཁའི་ཟིལ་པ་དང་འདྲ་བ་ཡིན། </a><a data-m="1178155" data-d="2984">རང་བཞིན་དེའི་མཚན་ཉིད་འདི་རྟོགས་སོང་ན། </a><a data-m="1181139" data-d="3873">དཔེར་ན་ཆུའི་ནང་གི་ལྦུ་བ་ཐམས་ཅད་གཉེན་པོ་གཞན་དུ་བསྟེན་མི་དགོས་པ་</a><a data-m="1185012" data-d="1967">རང་ཤུགས་ཀྱིས་རང་གིས་རང་མེད་འགྲོ་རེད་དུས། </a><a data-m="1186979" data-d="6758">ཆུའི་ཆུ་བུར་དང་འདྲ་བ་སྟེ་དེ་ལྟར་རྒྱུད་ལ་སྦྱར་ཏེ་བསྒོམ་པ་གཅེས་སོ། </a><a data-m="1193737" data-d="5637">(303) །མྱང་འདས་རང་བཞིན་དཔེ་དྲུག་བསྟན་པ་ནི། །སྣ་ཚོགས་སེམས་ཉིད་འདུས་པ་ཉི་ཟེར་སྙིང་པོ་འདྲ། ། </a><a data-m="1199374" data-d="4321">སེམས་ཉིད་སྐྱོན་གྱིས་མ་གོས་འདམ་གྱི་པདྨ་འདྲ། །ཡོན་ཏན་ལྷུན་གྱིས་གྲུབ་པ་ཡིད་བཞིན་ནོར་བུ་འདྲ། ། </a><a data-m="1203695" data-d="5940">རང་གསལ་རྟོག་པས་མ་བསྒྲིབས་ཉི་ཟླ་སྤྲིན་བྲལ་འདྲ། །ཀུན་ཁྱབ་ཕྱོགས་ལྷུང་མེད་པ་སྟོང་གསལ་ནམ་མཁའ་འདྲ། ། </a><a data-m="1209635" data-d="6444">ཀུན་རྫོབ་འཕེལ་འགྲིབ་མེད་པས་རྒྱ་མཚོ་ཆེན་པོ་འདྲ། །དེ་ལྟར་སུས་ཤེས་འཁོར་འདས་གཉིས་མེད་གྲོལ། ། </a><a data-m="1252899" data-d="2903">མྱ་ངན་ལས་འདས་པའི་རང་བཞིན་དཔེ་དྲུག་བསྟན་པ་ནི། </a><a data-m="1255802" data-d="5163">སྣ་ཚོགས་སྣང་བའི་སེམས་འདི་འཁོར་འདས་སྣ་ཚོགས་པ་དག་མ་དག་སྣ་ཚོགས་མཐོང་བ་འདི། </a><a data-m="1260965" data-d="4189">དཔེར་ན་ཉི་མ་འདི་འོད་ཟེར་ཤར་འོང་དུས་འོད་ཟེར་འདི་ཉི་མ་ཡོད་ན་ཡོད་རྒྱུ་རེད། </a><a data-m="1265154" data-d="4420">ཉི་མ་མེད་ན་མེད་རྒྱུ་རེད་དུས། དེ་ཕྱིར་ན་སྣ་ཚོགས་པའི་སྣང་བ་འདི་ཐམས་ཅད་</a><a data-m="1269574" data-d="4202">སེམས་ཀྱི་རང་རྩལ་འདི་ཡིན། སེམས་ཀྱི་ངོ་བོ་གནས་ལུགས་འདི་གོ་སོང་ན་</a><a data-m="1273776" data-d="3764">སེམས་སྟོང་པ་ཉིད་རེད་དུས། སེམས་ཉིད་སྟོང་པ་ཉིད་ལ་ལས་དང་ཉོན་མོངས་པའི་སྐྱོན་གྱིས་</a><a data-m="1277540" data-d="2647">མ་གོས་པ་འདམ་གྱི་པདྨ་དང་འདྲ་བ་ཡིན། </a><a data-m="1280187" data-d="4305">སེམས་ཀྱི་ངོ་བོ་ལ་སྐུ་དང་ཡེ་ཤེས་ཐམས་ཅད་ཡེ་ནས་ཏིལ་ལ་མར་བཞིན་དུ་</a><a data-m="1284492" data-d="3309">ཡོན་ཏན་ལྷུན་གྱིས་གྲུབ་པས་ན་ཡིད་བཞིན་གྱི་ནོར་བུ་དང་འདྲ་བ་ཡིན། </a><a data-m="1287801" data-d="3658">སེམས་འདི་གཏིང་གསལ་ཆེན་པོ་ཡིན་པས་ན་</a><a data-m="1291459" data-d="5433">རང་གསལ་རྟོག་པའི་ལས་ཉོན་གྱིས་མ་བསྒྲིབས་པ་ཉི་མ་སྤྲིན་དང་བྲལ་བ་ལྟ་བུ་ཡིན། </a><a data-m="1296892" data-d="2707">སེམས་འདི་འཁོར་འདས་ཀུན་ལ་ཁྱབ་ཅིང་སེམས་ཁོ་རང་</a><a data-m="1299599" data-d="3223">སྟོང་ཉིད་ཕྱོགས་ལྷུང་མེད་པའི་སྟོང་གསལ་ནམ་མཁའ་དང་འདྲ་བ་ཡིན། </a><a data-m="1302822" data-d="5717">སེམས་ཀྱི་ངོ་བོ་དེ་ལ་ཡོན་ཏན་ཡོད་པས་ཡར་འཕེལ་ཡག་བཞག་རྒྱུ་དང༌། </a><a data-m="1308539" data-d="4430">སྐྱོན་ཡོད་པས་མ་སྡུག་བཞག་རྒྱུ་འགྲིབ་པ་མེད་པ་རྒྱ་མཚོ་ཆེན་པོ་དང་འདྲ་བ་ཡིན། </a><a data-m="1312969" data-d="2124">དེ་ལྟར་སུས་ཤེས་ན་འཁོར་བ་སྤང་བྱ་མེད། </a><a data-m="1315093" data-d="2867">མྱང་འདས་བླང་རྒྱུ་མེད་གཉིས་མེད་ཆེན་པོ་གྲོལ་བ་ཡིན། </a><a data-m="1317960" data-d="6013">(304) གཅེས་པ་དྲུག་གིས་རང་ལ་བསྐུལ་བ་ནི། །རང་འདུན་རང་གིས་བཅད་དེ་ཆོས་ལ་འཇུག་པ་གཅེས། ། རང་བསྐུལ་རང་ལ་བཏབ་སྟེ་དགེ་སྦྱོར་བསྐུལ་བ་གཅེས། །རང་གྲོས་རང་ལ་བཏབ་སྟེ་གཉེན་པོ་བསྟེན་པ་གཅེས། ། རང་ལས་རང་གིས་བྱས་ཏེ་དཀའ་བ་སྤྱད་པ་གཅེས། །རང་མགོ་རང་གིས་བཏོན་ཏེ་སྒྲུབ་པ་མཐར་ཕྱིན་གཅེས། ། རང་གཉེན་རང་གིས་བསྐྱངས་ཏེ་འགྲོ་དྲུག་བསྒྲལ་བ་གཅེས། ། སྤྱི་ཡི་གདམས་ངག་ཡིན་པས་སེམས་ལ་ཞོག ། དེ་ནས་གཅེས་པ་དྲུག་གིས་རང་ལ་རང་བསྐུལ་བ་གདབ་པ་འདི་ནི། རང་འདུན་རང་གིས་བཅད་དེ་ཆོས་ལ་འཇུག་པ་གཅེས། །ཟེར། </a><a data-m="1323973" data-d="2432">རང་ཐག་རང་གིས་བཅད་དམ་པའི་ཆོས་ལ་འཇུག །</a><a data-m="1326405" data-d="3803">ཕ་མ་གཉེན་བཤེས་ལ་སོགས་པས་འཇིག་རྟེན་གྱི་བྱ་བ་བྱེད་ཟེར་ན་</a><a data-m="1330208" data-d="4189">ཁ་མི་ཉན་དེ་འདྲ་བྱེད་དགོས་གསུངས། དེ་ནས་རང་གི་བསྐུལ་མ་རང་གིས་བཏབ་སྟེ། </a><a data-m="1334397" data-d="4468">རང་གི་དགེ་རྒན་རང་གིས་བྱེད་ནས་དགེ་སྦྱོར་ལ་རྩེ་གཅིག་ཏུ་བསྐུལ་བ་གཅེས། </a><a data-m="1338865" data-d="5241">དུས་དང་རྣམ་པ་ཀུན་ཏུ་རང་གི་གྲོས་རང་ལ་བཏབ་སྟེ། </a><a data-m="1344106" data-d="3591">རང་གིས་ད་ལྟ་སྡིག་པ་བྱེད་ཀྱི་འདུག་དང༌། དགེ་བ་བྱེད་ཀྱི་འདུག་ལྟ། </a><a data-m="1347697" data-d="3497">སྡིག་པ་བྱེད་ཀྱི་འདུག་ན་གཉེན་པོ་བསྟེན་ཏེ་བཤགས། </a><a data-m="1351194" data-d="3659">དགེ་བ་བྱེད་ཀྱི་འདུག་ན་གོང་འཕེལ་དུ་བྱེད་དེ་རང་གིས་</a><a data-m="1354853" data-d="7615">རང་ལ་བཟང་བསླབ་དགོས་རེད་གསུངས་རེད། རང་ལས་རང་གིས་འདེད་དེ་ཟེར། </a><a data-m="1362468" data-d="4162">རང་གི་དོན་དག་གི་ལས་ཀ་ཞིག་ཡོད་ན། རང་གིས་རང་ལ་བསྐུལ་བ་གདབ་དགོས་རེད་མ་གཏོགས། </a><a data-m="1366630" data-d="3306">གཞན་གྱི་ངོ་སྲུང་ལ་སོགས་དམིགས་ནས་བྱེད་ཉན་རྒྱུ་མ་རེད། </a><a data-m="1369936" data-d="4843">དཔེར་ན་དཔོན་པོའི་ཁྲིམས་དང༌། དགེ་འདུན་སྤྱི་ཁྲིམས་ཀྱི་ཁྲིམས་ལྟ་བུ་མ་ཡིན་པ། </a><a data-m="1374779" data-d="2490">རང་ལས་རང་གིས་བྱས་ཏེ། ལྟོགས་ན། འཁྱག་ན་</a><a data-m="1377269" data-d="2768">དམ་པའི་ཆོས་བློས་མི་གཏོང་བ་དཀའ་བ་སྤྱད་པ་གཅེས། </a><a data-m="1380037" data-d="2831">དེ་ལྟར་བྱས་ན་དེ་ནས་རང་མགོ་རང་གིས་འཐོན་འོང་དུས། </a><a data-m="1382868" data-d="3260">ཚེ་དང་སྒྲུབ་པ་མཉམ་པ་མཐར་ཕྱིན་པ་གཅེས་པ་ཡིན། </a><a data-m="1386128" data-d="4308">དེ་ནས་ཚེ་དང་སྒྲུབ་པ་མཉམ་ཚར་ནས་བཟུང་རང་གི་གཉེན་འཁོར་རང་གིས་བསྐྱངས་བཞག་ཡོད། </a><a data-m="1390436" data-d="3053">དེ་ནས་རང་གི་གཉེན་རེད་ཟེར་དུས་ཕ་མ་སྤུན་མཆེད་མ་རེད། </a><a data-m="1393489" data-d="1582">འགྲོ་བ་རིགས་དྲུག་གི་སེམས་ཅན་རེད། </a><a data-m="1395071" data-d="3616">དེ་ཐམས་ཅད་ལ་རང་གིས་ཕན་གང་ཐུབ་བྱས་པ་ཡིན། </a><a data-m="1398687" data-d="3473">སྤྱི་ཡི་གདམས་ངག་ཡིན་པས་རང་གི་སེམས་ལ་ཞོག །གསུངས། </a><a data-m="1402160" data-d="3034">དེ་སྤྱི་ཡི་གདམས་ངག་ཡིན་རང་གི་སེམས་ལ་ཞོག །</a><a data-m="1410324" data-d="3442">(305) རྒྱུད་དང་དགེ་སྦྱོར་བསྲེ་བའི་ཆོས་དྲུག་ནི། །དགེ་སྡིག་ཅི་བྱས་ཡང་ཡང་བརྟག་པར་བྱ། ། </a><a data-m="1413766" data-d="6472">ཐ་མལ་རང་གའི་རྣམ་རྟོག་གདུལ་བར་བྱ། །རྟག་ཏུ་གུས་པས་གསོལ་བ་ཡེང་མེད་གདབ། ། བཀའ་དང་བསྟན་བཅོས་གསུང་བཞིན་ནན་ཏན་བྱ། །རྟོགས་པའི་གདེང་གིས་རང་སྣང་བསླང་བར་བྱ། ། ཅི་བྱེད་ཕྱོགས་བྲལ་དགོངས་པས་ཟིན་པར་བྱ། །དེ་ལྟར་བྱས་ན་ཐར་ལམ་བྱང་ཆུབ་འགྲུབ། ། </a><a data-m="1420238" data-d="7439">གསུངས་དུས། རང་གི་སེམས་རྒྱུད་དེ་དང་དགེ་སྦྱོར་གཉིས་རོ་གཅིག་ཏུ་འདྲེས་ན། </a><a data-m="1427677" data-d="5217">ཆོས་དང་སེམས་རྒྱུད་འདྲེས་དུས་ཆོས་ཉམས་ལེན་བྱས་པའི་གོ་ཆོད་གསུངས་དུས་དེ་འདྲེས་དགོས། </a><a data-m="1432894" data-d="3112">དེ་འདྲེས་འབྱེད་འདི་ལ་ད་ལྟ་དགེ་སྦྱོར་དང་སེམས་གཉིས་བསྲེ་དགོས། </a><a data-m="1436006" data-d="5167">བསྲེ་བའི་ཆོས་ཅི་རེད་ཟེར་ན། རང་གི་ལུས་ངག་ཡིད་གསུམ་གྱིས་དགེ་བ་སྡིག་པ་ཅི་བྱེད་འདི་</a><a data-m="1441173" data-d="4490">ཡང་ཡང་དྲན་པས་བཟུང་ནས། དགེ་བ་བྱས་འདུག་ན་དེ་དགེ་བ་ལ་སྤྲོ་བ་བྱེད་དེ་</a><a data-m="1445663" data-d="3106">ཡང་ནས་ཡང་དུ་རྒྱ་ཆེ་རུ་གཏོང༌། སྡིག་པ་བྱེད་ཀྱི་ཡོད་ན་</a><a data-m="1448769" data-d="2826">སྡིག་པ་བྱས་པ་ལ་འགྱོད་པ་བསྐྱེད་དེ་བཤགས་པ་བྱ་དགོས། </a><a data-m="1451595" data-d="4184">ཐ་མལ་རང་གའི་རྣམ་རྟོག་གདུལ་བར་བྱ། །ཟེར་དེ་ནས་ཡང་ནས་ཡང་དུ་ལྟ་དུས་</a><a data-m="1455779" data-d="3584">དེ་ནས་རྣམ་རྟོག་འདི་སྐྱག་ལང་དུ་ཤོར་བཞག་ན་འཁྲུལ་བྱེད་འདི་རེད་དུས། </a><a data-m="1459363" data-d="3822">རྣམ་རྟོག་སྐྱག་ལང་དུ་མི་བཏང་བ་མགོ་མནན་ཏེ་འདུལ་དགོས། </a><a data-m="1463185" data-d="5606">མགོ་མནན་ཏེ་འདུལ་བར་འགྱུར་པའི་ཚེ་ན་དུས་རྟག་ཏུ་རྣམ་རྟོག་སྐྱག་ལང་མི་ཤོར་བ་དང༌། </a><a data-m="1468791" data-d="4080">འཁྲུལ་པའི་ལས་མི་བསགས་པ་དང༌། སེམས་དང་ཆོས་རྒྱུད་འདྲེས་པའི་རྟག་ཏུ་གུས་པས་</a><a data-m="1472871" data-d="2383">བླ་མ་ལ་གསོལ་བ་ཡང་ནས་ཡང་དུ་བཏབ་སྟེ། </a><a data-m="1475254" data-d="3306">སྐྱིད་སྡུག་ལེགས་ཉེས་ཅི་འབྱུང་ནའང་ཡེང་བ་མེད་པའི་སྒོ་ནས་གདབ། </a><a data-m="1478560" data-d="5324">དེ་ལྟར་གསོལ་བ་འདེབས་ཚར་དུས་སངས་རྒྱས་ཀྱི་བཀའ་དང་བསྟན་བཅོས་</a><a data-m="1483884" data-d="3422">ཉམས་ལེན་གཞུང་ནས་ཅི་འདྲ་གསུངས་པ་བཞིན་དུ། </a><a data-m="1487306" data-d="3265">རང་གི་ལུས་ངག་ཡིད་གསུམ་གྱི་སྤྱོད་པ་འདི་སངས་རྒྱས་ཀྱི་བཀའ་དང་</a><a data-m="1490571" data-d="4634">རྗེས་འཇུག་གི་བསྟན་བཅོས་དང་མཐུན་པ་ཅན་ཞིག་ཨེ་ཐོན་མི་ཐོན་ལྟ་ཡང་ནས་ཡང་དུ་བྱས་ན། </a><a data-m="1495205" data-d="4195">དམ་པའི་ཆོས་ལ་རིམ་གྱིས་རྒྱུད་གོམས་ཡོང་རྒྱུ་རེད་དུས་ནན་ཏན་བྱ། </a><a data-m="1499400" data-d="5607">དེ་ལྟར་ནན་ཏན་བྱེད་དུས་ཆོས་ཉིད་ཀྱི་ལྟ་བ་རྟོགས་པ་འདི་གདེང་ཞིག་ཐོབ་སོང་ན། </a><a data-m="1505007" data-d="4639">རང་གི་སྣང་བ་ཐམས་ཅད་ཆོས་ཀྱི་གྲོགས་སུ་འགྱུར་བས་བསླང་བར་བྱ། </a><a data-m="1509646" data-d="3787">ལུས་ངག་ཡིད་གསུམ་གྱིས་ཅི་བྱེད་ཐམས་ཅད་ངས་འདི་འདྲ་བ་</a><a data-m="1513433" data-d="4314">དགེ་བ་རྒྱ་ཆེན་པོ་ཞིག་བྱས་བཞག་ཡོད་བསམ་ནས་མཆོག་འཛིན་མེད་པ་དང༌། </a><a data-m="1517747" data-d="5486">ང་ལ་ཡོན་ཏན་འདི་ཡོད་བསམ་རྒྱུའི་ང་རྒྱལ་ལ་སོགས་པ་མེད་པས། </a><a data-m="1523233" data-d="5849">དགེ་བ་བྱས་ནི་བྱས་པ་ལ་སྒྱུ་མ་དང་རྨི་ལམ་ལྟ་བུའི་ངང་ནས་བྱེད། </a><a data-m="1529082" data-d="3906">བྱེད་པ་དེ་ལའང་འཛིན་པ་མེད་པ་ཞིག་དགེ་བ་རྒྱ་ཆེན་པོ་བྱེད། </a><a data-m="1532988" data-d="3630">ད་རུང་འདི་བས་ཆེ་ཙམ་ཞིག་བྱེད། སངས་རྒྱས་དང་བྱང་ཆུབ་སེམས་དཔའ་</a><a data-m="1536618" data-d="3665">འདི་ལྟ་བུ་མང་པོ་ཡོད་རེད་བསམ་ཡང་ནས་ཡང་དུ་ཟིན་པར་བྱ། </a><a data-m="1540283" data-d="4597">དེ་ལྟར་བྱས་ན་ཐར་པ་བྱང་ཆུབ་ཀྱི་ལམ་འདི་མྱུར་དུ་འགྲུབ་པར་འགྱུར་བ་ཡིན། </a><a data-m="1544880" data-d="22578"><span class="hesit">(གཅེས་པ་དྲུག༴ སེམས་ལ་ཞོག །ཅེས་པའི་འགྲེལ་བཤད་བསྐྱར་ནས་གསུངས།)</span></a><a data-m="1567458" data-d="3757">མི་ཆོས་རང་ཉིད་ཀྱི་འདུན་མ་འདི་དམ་པའི་ཆོས་ལ་ཡིན་པ་ལྟ་སྟེ། </a><a data-m="1571215" data-d="4091">ཐག་རང་གིས་བཅད་དེ་ཕ་རྒན་དང་ཞང་རྒན་ཕ་ཡུལ་གཅིག་ལ་མི་བལྟ། </a><a data-m="1575306" data-d="2941">དམ་པའི་ཆོས་ལ་འཇུག་པ་གཅེས་པ་ཡིན། </a><a data-m="1578247" data-d="2265">དེ་ནས་ཆོས་ལ་འཇུག་པ་དེའི་སྐབས་སུ་</a><a data-m="1580512" data-d="3191">རང་གི་དགེ་རྒན་རང་གིས་བྱེད་དེ་འཆི་བ་མི་རྟག་པ་དང༌། </a><a data-m="1583703" data-d="2280">འཁོར་བའི་ཉེས་དམིགས་དྲན་པས་རང་ལ་བསྐུལ་བ་བཏབ། </a><a data-m="1585983" data-d="3221">དུས་རྟག་ཏུ་གཉིད་ཁུག་ཁུག་དགེ་སྦྱོར་བསྐུལ་བ་གཅེས། </a><a data-m="1589204" data-d="3225">རང་གི་བསམ་བློའི་གྲོས་ཐམས་ཅད་རང་ལ་བཏབ། </a><a data-m="1592429" data-d="4199">ཐོག་མེད་ནས་ད་ལྟ་ཡན་ཆོད་དུ་འཁོར་བའི་ཆགས་སྡང་ལ་རྩ་བ་མིན་འདུག །</a><a data-m="1596628" data-d="4637">ད་དམ་པའི་ཆོས་བསྒྲུབ་དགོས་འདུག་བསམ་ཐོས་བསམ་སྒོམ་གསུམ་གྱི་གཉེན་པོ་བསྟེན་པ་གཅེས། </a><a data-m="1601265" data-d="3824">དེ་ནས་ཆོས་སྒྲུབ་པའི་སྐབས་དེ་ན་ལ་རང་གི་དོན་དག་</a><a data-m="1605089" data-d="4572">ད་ལྟ་རང་དོན་རང་གཅེས་ཀྱི་སྒོ་ནས་རང་གི་ལས་བྱས། </a><a data-m="1609661" data-d="4343">དེ་ཚེ་ལྟོགས་ན། འཁྱག་ན། སྟོད་འབོག་ཀྱང་མི་གྱོན། </a><a data-m="1614004" data-d="4152">ཤའང་མི་ཟ་དཀའ་བ་སྤྱད་པ་གཅེས། རང་མགོ་རང་གིས་བཏོན་ཏེ་</a><a data-m="1618156" data-d="3322">དམ་པའི་ཆོས་ལ་ཐོག་མར་ཐོས་པ་བྱེད། བར་དུ་བསམ་པ་བྱེད། </a><a data-m="1621478" data-d="3451">ཐ་ཀ་སྒྲུབ་པ་བྱས་ནས་རྟོགས་པའི་བཙན་ས་ཟིན་པ་གཅེས། </a><a data-m="1624929" data-d="3248">རང་གི་གཉེན་ཕ་མ་བུ་བརྒྱུད་ལ་སོགས་པ་མི་བསྐྱངས་ཏེ། </a><a data-m="1628177" data-d="3020">རང་གི་གཉེན་འཁོར་སུ་ཡིན་ཟེར་ན་སེམས་ཅན་འདི་རྣམས་ལ་</a><a data-m="1631197" data-d="3948">གཞན་ཕན་གྱི་བསམ་པ་བྱས་ན་འདི་སེམས་སངས་རྒྱས་ཐུབ་བསམ་སྟེ་</a><a data-m="1635145" data-d="3409">སེམས་ཅན་ཐམས་ཅད་ལ་སྙིང་རྗེ་ཆེན་པོའི་སྒོ་ནས་</a><a data-m="1638554" data-d="1730">འགྲོ་དྲུག་འཁོར་བའི་རྒྱ་མཚོ་ལས་བསྒྲལ་བ་གཅེས། </a><a data-m="1640284" data-d="2755">དེ་ཆོས་པ་སྤྱི་ཡི་གདམས་ངག་ཡིན་པས་སེམས་ལ་ཞོག །</a></p>
</section></article>
</div>


<p id="mengag-dzo-12" style="font-size: 26pt; color: brown;">སྒྲ་བཅུ་གཉིས་པ།</p>         
<audio id="hyperplayer15" style="position:relative; width:97%" src="https://d3ctxlq1ktw2nl.cloudfront.net/staging/2024-11-18/cccb767e-f700-21d6-4528-264b9b387ea4.mp3" type="audio/mp3" controlsList="nodownload" controls></audio>

          <div id="hypertranscript15" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="5904"><span class="hesit">(རྒྱུད་དང་དགེ༴ བྱང་ཆུབ་འགྲུབ། །འདི་ཡང་བསྐྱར་ནས་གསུངས།)</span> རང་གི་སེམས་རྒྱུད་འདི་དང་དགེ་སྦྱོར་གཉིས་བསྲེས་ཏེ་</a><a data-m="5904" data-d="3778">ཆོས་དང་མཐུན་པའི་སེམས་ག་ཚོད་རེད་ཐུབ་བསྲེ་དགོས་རྒྱུ་རེད་དུས། </a><a data-m="9682" data-d="4551">དེ་ཕྱིར་ན་ཞོགས་པ་ཡར་ལང་དུས་ཡིན་ན་འདྲ། མར་ཉལ་དུས་ཡིན་ན་འདྲ་</a><a data-m="14233" data-d="4598">རང་གིས་དགེ་སྡིག་ཅི་བྱས་བརྟག །སྡིག་པ་བྱས་ཡོད་ན་བཤགས་པ་བྱེད། </a><a data-m="18831" data-d="2543">དགེ་བ་བྱས་ཡོད་ན་གོང་འཕེལ་དུ་གཏོང་སྟེ་</a><a data-m="21374" data-d="2634">སེམས་བསྐྱེད་དང་བསྔོ་བས་སྨོན་ལམ་བྱེད་དགོས་པ་ཡིན། </a><a data-m="24008" data-d="4838">ཐ་མལ་རང་ག་བའི་ཆགས་སྡང་གི་རྣམ་རྟོག་འདི་ཐམས་ཅད་སྐྱག་ལང་དུ་མི་གཏོང་བ། </a><a data-m="28846" data-d="6105">ཕག་སྣ་གཏུན་གྱིས་བརྡུང་ན། ཕག་པ་ཕ་ནས་ཚུར་རླུང་ལང་རྒྱུག་འོང་ན་</a><a data-m="34951" data-d="3833">སྣའི་མགོ་དེ་ལ་རྒྱུག་པ་གཞུས་བཞག་ན་ལམ་སེང་ཁ་ཕར་བསྐོར་འགྲོ་རྒྱུ་མ་གཏོགས་</a><a data-m="38784" data-d="2513">ཚུར་རྒྱུག་ཐུབ་མ་རེད་གསུངས་དུས། དཔེ་དེ་བཞིན་དུ་</a><a data-m="41297" data-d="5063">རང་ཐ་མལ་གྱི་རྣམ་རྟོག་ཐམས་ཅད་དྲན་པ་དང་ཤེས་བཞིན་གྱིས་འདུལ་བ་གཅེས། </a><a data-m="46360" data-d="4106">དེ་ནས་དུས་རྟག་ཏུ་དམ་པའི་ཆོས་འདི་ལ་གུས་པའི་སྒོ་ནས་</a><a data-m="50466" data-d="4672">བླ་མ་དང་དམ་པའི་ཆོས་ལ་གསོལ་བ་ཡང་ནས་ཡང་དུ་ཡེངས་པ་མེད་པ་གདབ་དགོས། </a><a data-m="55138" data-d="3675">དེ་ནས་སངས་རྒྱས་ཀྱི་བཀའ་དང་རྗེས་འཇུག་གི་བསྟན་བཅོས་ཀྱི་ནང་ནས་</a><a data-m="58813" data-d="3382">ག་ཚོད་གསུངས་འདུག་ན་དེ་བཞིན་དུ་རང་གིས་ཨེ་ཐོན་མི་ཐོན་བལྟ་སྟེ་</a><a data-m="62195" data-d="4998">ནན་ཏན་དུ་བྱེད་དགོས། དེ་ནས་ནན་ཏན་བྱས་ན་རང་ལ་རྟོགས་པའི་གདེང་འཐོབ་འོང་རྒྱུ་རེད་དུས། </a><a data-m="67193" data-d="3280">རྟོགས་པའི་གདེང་འཐོབ་འོང་ན་བཟང་རྐྱེན་དང་ངན་རྐྱེན་ཐམས་ཅད་</a><a data-m="70473" data-d="2211">རང་གི་སྣང་བའི་ཆོ་འཕྲུལ་མ་གཏོགས་མེད། </a><a data-m="72684" data-d="2772">བཟང་རྐྱེན་ངན་རྐྱེན་ཐམས་ཅད་ལམ་གསལ་འདེབས། </a><a data-m="75456" data-d="1674">ཉམས་ལེན་གྱི་གསལ་འདེབས་འགྲོ་རྒྱུ་མ་གཏོགས་</a><a data-m="77130" data-d="3327">ཉམས་ལེན་གྱི་དགྲ་རུ་མི་འགྲོ་བས་རང་སྣང་བསླང་བར་བྱ། </a><a data-m="80457" data-d="4343">ཅི་བྱེད་ནའང་ཕྱོགས་རིས་ཀྱི་འཛིན་པ་མེད་པ་དང༌། </a><a data-m="84800" data-d="3381">དེ་ལ་ང་རྒྱལ་དང་རློམ་སེམས་མེད་པ་དགོངས་པས་ཟིན་པར་བྱ། </a><a data-m="88181" data-d="2257">དེ་ལྟར་བྱས་ན་ཐར་ལམ་བྱང་ཆུབ་འགྲུབ། </a><a data-m="90439" data-d="5474">(306) ཆོས་བྱེད་རྣམས་ཀྱི་མ་སོང་རྣམ་དྲུག་ནི། །དད་པའི་ཞིང་ས་མེད་ན་བདེ་བའི་འབྲས་མི་འབྱུང༌། ། </a><a data-m="95913" data-d="11119">མཁས་བཙུན་བླ་མ་མེད་ན་རིག་པའི་མུན་མི་སེལ། །སྐྱིད་བདེའི་དམ་ཆོས་མ་སྤྱད་སྡུག་བསྔལ་མཚོ་མོ་རྡོལ། ། </a><a data-m="107032" data-d="4507">དགེ་བཅུས་ལམ་སྣ་མ་དྲངས་ཆོས་ཀྱི་རྩ་བ་ཤོར། །ད་ལྟའི་ཡུལ་ནས་མ་ཕྱིན་སྙོམས་ལས་སྒྲོག་གིས་བཅིངས། ། </a><a data-m="111539" data-d="4547">ཤེས་རབ་མིག་དང་མ་ལྡན་འཁོར་བའི་གཡང་སར་ལྷུང༌། །དེ་ལྟར་མ་སོང་འབད་པས་བསྒྲུབ་པ་གཅེས། ། </a><a data-m="116086" data-d="7752">གསུངས། དེ་ནས་རང་ཆོས་བྱེད་པ་རྣམས་ལ་ཆོས་དང་འགལ་བའི་</a><a data-m="123838" data-d="3147">སྤྱོད་པའི་ཕྱོགས་སུ་མ་སོང་བ་རྣམ་པ་དྲུག་དགོས། གང་རེད་ཟེར་ན། </a><a data-m="126985" data-d="4401">དད་པའི་ཞིང་ས་འདི་མེད་ནས་བཟུང་སྟེ་དེ་ནས་ནས་དང་འབྲས་ལ་སོགས་པ་ཡོད་ན་</a><a data-m="131386" data-d="3237">ཞིང་ས་མེད་ན་མང་པོ་འཕེལ་རྒྱུ་དང་འབྲས་བུ་འབྱུང་རྒྱུ་མ་རེད་དུས། </a><a data-m="134623" data-d="3755">དཔེ་དེ་བཞིན་དད་པ་མེད་ན་དགེ་བའི་འབྲས་བུ་འདི་མི་འབྱུང༌། </a><a data-m="138378" data-d="2583">མཁས་བཙུན་བཟང་པོའི་བླ་མ་བསྟེན་རྒྱུ་མེད་ན་</a><a data-m="140961" data-d="5091">རང་གི་རྒྱུད་ལ་ཡོད་པའི་རིག་པ་འདི་ལ་སྒྲིབ་བྱེད་ཀྱི་མ་རིག་པའི་མུན་པ་འདི་མི་སེལ། </a><a data-m="146052" data-d="5647">སྐྱིད་པ་དང་བདེ་བའི་ངང་ནས་དམ་པའི་ཆོས་ཇི་ལྟར་སྤྱོད་པ་མ་སྤྱད་ནས་བཟུང་སྟེ། </a><a data-m="151699" data-d="2639">དེ་ནས་རང་ལ་རང་དབང་ཡོད་པའི་དམ་པའི་ཆོས་མ་བྱས་ན། </a><a data-m="154338" data-d="2646">སྐྱེ་རྒ་ན་འཆི་སྡུག་བསྔལ་གྱི་མཚོ་རྡོལ་འོང་དུས་</a><a data-m="156984" data-d="5006">ཆོས་དྲན་ཡང་འཕྱིས་སོང་བ་ཡིན། དགེ་བ་བཅུས་ལམ་སྣ་མ་དྲངས་ནས་བཟུང་སྟེ་</a><a data-m="161990" data-d="5177">དམ་པའི་ཆོས་ཀྱི་རྩ་བ་ལྟ་བུ་ཤོར་ཏེ་ཉམས་འགྲོ་བ་ཡིན། </a><a data-m="167167" data-d="5027">ད་ལྟའི་ཡུལ་ནས་མ་ཕྱིན་ཆོས་ད་ལྟ་དྲན་ན་ད་ལྟ་ཐོས་པ་བྱེད། </a><a data-m="172194" data-d="2197">བསམ་པ་བྱེད། སྒོམ་པ་ལག་ཏུ་ལེན་མི་བཞག །</a><a data-m="174391" data-d="3510">ག་ལེ་ག་ལེ་ཡིན་བསམ་ན་སྙོམ་ལས་ཀྱི་སྒྲོག་གིས་བཅིངས་ཏེ་</a><a data-m="177901" data-d="2390">ཡུན་རིང་པོ་ཆོས་སྒྲུབ་ནུས་པ་མ་ཡིན། </a><a data-m="180291" data-d="2705">ཐོས་བསམ་སྒོམ་གསུམ་གྱི་ཤེས་རབ་ཀྱི་མིག་དང་མ་ལྡན་ན་</a><a data-m="182996" data-d="3261">ཁམས་གསུམ་འཁོར་བའི་གཡང་ས་ལ་ལྷུང་འགྲོ་བ་ཡིན་པས། </a><a data-m="186257" data-d="2311">དེ་ལྟར་མ་སོང་བ་འབད་པས་བསྒྲུབ་པ་གཅེས། </a><a data-m="188568" data-d="4438">(307) མ་བྱས་རེ་བ་དྲུག་གི་རང་བཞིན་ནི། །སྡིག་སྤྱད་ངན་སོང་སྡུག་བསྔལ་མི་མྱོང་རེ། ། </a><a data-m="193006" data-d="4176">དགེ་བ་མ་བྱས་བདེ་འགྲོ་ཐོབ་ཏུ་རེ། །ཉོན་མོངས་མ་སྤངས་འཁྲུལ་བ་འདག་ཏུ་རེ། ། </a><a data-m="197182" data-d="4296">ཚོགས་གཉིས་མ་འབད་སངས་རྒྱས་ཐོབ་ཏུ་རེ། །ཅི་བྱེད་ཚེ་འདི་བྱས་པས་ཕྱི་མ་བདེ་རུ་རེ། ། </a><a data-m="201478" data-d="8676">ཐར་ལམ་ཆོས་ལ་མ་སྤྱད་འཁོར་བ་མི་འཁྱམ་རེ། །རེ་བ་འདོད་ཀྱང་ཐོག་ཏུ་མི་འབབ་མཆི། ། </a><a data-m="210154" data-d="5746">གསུངས་ནས་བཟུང། དེ་ནས་ཡང༌། རྒྱུ་འདི་མ་བྱས་འབྲས་བུ་རེ་བ་བྱེད་བསྡད་ན་</a><a data-m="215900" data-d="4734">རེ་བས་འཐོབ་རྒྱུ་ཡོད་མ་རེད། འདི་རང་བཞིན་འདི་སྡིག་པ་མི་དགེ་བ་སྤྱོད་ན་ནི་</a><a data-m="220634" data-d="3142">ངན་སོང་གི་སྡུག་བསྔལ་མི་མྱོང་བའི་ཐབས་ཡོད་རྒྱུ་མ་རེད་དུས། </a><a data-m="223776" data-d="4044">དེ་ཕྱིར་ན་ངན་སོང་གི་སྡུག་བསྔལ་མྱོང་མི་ཉན་བསམ་ན་ཡང་མྱོང་དགོས་རྒྱུ་རེད། </a><a data-m="227820" data-d="4003">དགེ་བ་རང་གིས་མ་བྱས་པས་བདེ་འགྲོ་ལྷ་དང་མིའི་གོ་འཕང་འཐོབ་དགོས་ན། </a><a data-m="231823" data-d="4938">རྒྱུ་མེད་ན་དཔེར་ན་རང་ཚོང་ཆེན་པོ་རྒྱག་ཤེས་ཀྱི་མ་རེད་དུས་དཔེ་དེ་ལྟ་བུ་ཡིན། </a><a data-m="236761" data-d="3483">རང་གི་རྒྱུད་ལ་ཉོན་མོངས་པ་ཐམས་ཅད་ཆེད་དུ་མ་སྤངས་ན་</a><a data-m="240244" data-d="2914">འཁྲུལ་པའི་སྣང་བ་འདི་ཕར་གཏན་ནས་འདག་ཏུ་མེད་པ་ཡིན། </a><a data-m="243158" data-d="2977">བསོད་ནམས་དང་ཡེ་ཤེས་ཀྱི་ཚོགས་གཉིས་མ་རྫོགས་ནས་བཟུང་སྟེ་</a><a data-m="246135" data-d="2120">རྐང་པ་གཉིས་མེད་ན་འགྲོ་ཤེས་ཀྱི་མ་རེད་དུས་</a><a data-m="248255" data-d="3434">སངས་རྒྱས་ཀྱི་གོ་འཕང་ཐོབ་ཏུ་རེ་བ་འདི་འགྲུབ་རྒྱུ་མེད། </a><a data-m="251689" data-d="4001">སྒོ་ལུས་ངག་ཡིད་གསུམ་གྱིས་བྱ་བ་ཅི་བྱས་ན་</a><a data-m="255690" data-d="3517">འཇིག་རྟེན་ཆོས་བརྒྱད་ཀྱི་བསྟོད་པ། སྙན་པ། རྙེད་པ། བཀུར་སྟི་བྱེད་བསྡད་ན་</a><a data-m="259207" data-d="4448">ཕྱི་མ་བདེ་འགྲོ་འཐོབ་རྒྱུ་མ་རེད། དེ་རྙེད་བཀུར་གྲུབ་ཚར་ན་སྡིག་པ་མ་གཏོགས་མེད། </a><a data-m="263655" data-d="2870">ཐར་ལམ་དམ་པའི་ཆོས་ལ་མ་སྤྱད་ན་ནི་</a><a data-m="266525" data-d="2115">ཁམས་གསུམ་འཁོར་བ་འཁྱམ་མི་ཉན་བསམ་ནའང་</a><a data-m="268640" data-d="1860">མི་འཁྱམ་པའི་ཐབས་ཡོད་རྒྱུ་མ་རེད། </a><a data-m="270500" data-d="6390">འབྲས་བུ་འདི་ལ་རེ་བ་འདི་བྱས། དེ་ནས་རང་རྒྱུ་འདི་མ་སྤྱད་ན་</a><a data-m="276890" data-d="2142">རེ་བ་འདི་ཐོག་ཏུ་མ་འབབ་པ་མཆི། </a><a data-m="279032" data-d="3858">(308) བདེ་འགྲོ་མཐོ་རིས་ཐོབ་པའི་ཆོས་དྲུག་ནི། །སྔོན་བསགས་ལེགས་པར་སྤྱད་པའི་ལས་འཕྲོ་ཡོད། ། </a><a data-m="282890" data-d="4204">ད་ལྟ་སྒོ་གསུམ་གཡོ་མེད་དྲང་པོར་གནས། །སེམས་ཅན་རིགས་ལ་རྣམ་པར་འཚེ་བ་མེད། ། </a><a data-m="287094" data-d="4742">ལས་འབྲས་དད་པས་དགེ་སྡིག་ཤན་ཐང་ཕྱེད། །ཡང་དག་ངེས་དོན་ལྟ་བ་བཟང་ལ་མོས། ། </a><a data-m="291836" data-d="3712">དད་གུས་ལྡན་པས་ཆོས་ལ་བརྩོན་པ་སྟེ། །མཐོ་རིས་དགའ་བདེ་ལག་པའི་མཐིལ་ན་ཡོད། ། </a><a data-m="295548" data-d="3769">གསུངས། བདེ་འགྲོ་མཐོ་རིས་འཐོབ་བྱེད་ཀྱི་རྒྱུའི་ཆོས་དྲུག་ཡོད། </a><a data-m="299317" data-d="4842">གང་རེད་ཟེར་ན། སྐྱེ་བ་སྔ་མའང་དགེ་བ་ལེགས་པར་སྤྱད་དེ་</a><a data-m="304159" data-d="2957">ད་ལྟ་སངས་རྒྱས་ཀྱི་བསྟན་པ་དར་བའི་ཡུལ་དུ་སྐྱེས། </a><a data-m="307116" data-d="2692">དལ་འབྱོར་གྱི་མི་ལུས་ཐོབ། བླ་མས་རྗེས་སུ་བཟུང༌། </a><a data-m="309808" data-d="2857">གདམས་ངག་སྒོམ་དུས་ཡོད་པའི་ལས་འཕྲོ་བཟང་པོ་འགྱུར་པ་ཡིན། </a><a data-m="312665" data-d="3957">ད་ལྟ་སྒོ་ལུས་ངག་ཡིད་གསུམ་འདིའང་གཞན་མགོ་སྐོར་རྒྱུ་ལྟ་བུ་</a><a data-m="316622" data-d="3515">སྐྱོན་ཡོད་ནའང་མེད་མདོག་བྱས། ཡོན་ཏན་མེད་ནའང་</a><a data-m="320137" data-d="4975">ཡོད་མདོག་བྱས་པ་མི་གཡོ་སྒྱུ་མེད་པའི་དྲང་པོར་གནས་ན་</a><a data-m="325112" data-d="3720">ཐར་པའི་ལམ་འཐོབ་རྒྱུ་རེད། སེམས་ཅན་གྱི་རིགས་ཐམས་ཅད་ལ་</a><a data-m="328832" data-d="3195">གནོད་པ་གཏན་ནས་མ་བྱས་ན་གཞན་གནོད་གཞི་དང་བཅས་པ་སྤངས་པ་</a><a data-m="332027" data-d="3147">བྱང་ཆུབ་སེམས་དཔའི་ལམ་རེད་དུས་རྣམ་པར་འཚེ་བ་མེད་པ་བྱེད། </a><a data-m="335174" data-d="5219">ལས་རྒྱུ་འབྲས་ལ་ཡིད་ཆེས་ཀྱི་དད་པའི་སྒོ་ནས་དགེ་བ་སྒྲུབ་ག་ཚོད་ཐུབ་ཐུབ། </a><a data-m="340393" data-d="3520">སྡིག་པ་སྤོང་ཐུབ་ཐུབ་བྱེད་ནས་དགེ་སྡིག་གཉིས་མ་འདྲེས་པ་</a><a data-m="343913" data-d="3513">ཤན་ཐང་ཕྱེད་དེ་དགེ་བ་དང་དུ་བླང༌། སྡིག་པ་སྤང་དགོས་རྒྱུ་ཡིན། </a><a data-m="347426" data-d="5521">དེ་ནང་ནས་ཀྱང་ཡང་དག་པ་ངེས་དོན་གྱི་ལྟ་སྒོམ་སྤྱོད་པ་ལ་མོས་ནས་</a><a data-m="352947" data-d="3336">དབུ་མ་ཆེན་པོའི་ལྟ་བ་ཟེར་མཁན་དང༌། </a><a data-m="356283" data-d="3476">གསང་སྔགས་རྡོ་རྗེ་ཐེག་པའི་དག་མཉམ་བདེན་པ་དབྱེར་མེད་ཀྱི་ལྟ་བ། </a><a data-m="359759" data-d="3500">རྫོགས་པ་ཆེན་པོ་གདིང་གི་ལྟ་བ་རི་བོ་ཅོག་བཞག་དེ་ལ་</a><a data-m="363259" data-d="4358">མོས་པ་ཡག་པོ་བྱེད་བསྡདན། དམ་པའི་ཆོས་འདི་ལ་དད་གུས་ལྡན་པས་</a><a data-m="367617" data-d="3031">ཆོས་ལ་བརྩོན་པར་འགྱུར་པ་སྟེ། དེ་ལྟར་བྱེད་བསྡད་ན་</a><a data-m="370648" data-d="2020">མཐོ་རིས་ལྷ་དང་མིའི་དགའ་བདེ་འདི་</a><a data-m="372668" data-d="3749">རང་གི་ལག་པའི་ནང་དུ་ཡོད་པའི་ཕྱིར་ན་ལག་པའི་མཐིལ་ན་ཡོད། </a><a data-m="376417" data-d="18259">(309) ངན་སོང་འགྲོ་བ་དག་གི་ཆོས་དྲུག་ནི། །རང་གར་ཁྲོ་ཞིང་ངང་རྒྱུད་རྩུབ་པ་དང༌། ། </a><a data-m="394676" data-d="5545">དགེ་ལ་སྨོད་ཅིང་སྡིག་པའི་ལས་ལ་བསྟོད། །ཐབས་ཀྱིས་གཞན་བསླུ་གཡོ་དང་སྒྱུར་ལྡན་ཞིང༌། ། </a><a data-m="400221" data-d="5322">གཞན་དག་ཕུན་ཚོགས་མཐོང་ལ་ཕྲག་དོག་བྱེད། །ནོར་རྫས་ཞེན་ཆགས་སེར་སྣ་གཏོང་སེམས་མེད། ། </a><a data-m="405543" data-d="5280">གཞན་ལ་ཁྱད་གསོད་ང་རྒྱལ་རློམ་སེམས་ཆེ། །འདི་དག་སུ་ལྡན་ངན་སོང་མདུན་ནས་བསུ། ། </a><a data-m="410823" data-d="2434">སྡུག་བསྔལ་ཚད་མེད་ཐར་བའི་དུས་མེད་མྱོང༌། ། </a><a data-m="413257" data-d="5509">གསུངས་ནས་བཟུང་སྟེ། དུས་རྒྱུན་དུ་སེམས་རྒྱུད་འདི་འདྲའི་གཤིས་ཀ་ཞིག་ཡོད་ན་</a><a data-m="418766" data-d="3170">ངན་སོང་དུ་འགྲོ་བ་ལ་ཐེ་ཚོམ་མེད། དེ་ལ་ཆོས་དྲུག་ཡོད། </a><a data-m="421936" data-d="5655">གང་རེད་ཟེར་ན། རྐྱེན་བཟང་ངན་ཅུང་ཟད་ཙམ་ལའང་རླུང་མང་པོ་ལང་ཞིང་</a><a data-m="427591" data-d="7988">རང་གི་རྒྱུད་འདི་ཚེར་མ་ལྟ་བུ་སུ་དང་གཤིབ་དཀའ་བ་རང་རྒྱུད་རྩུབ་པ་ཡིན་པ་དང༌། </a><a data-m="435579" data-d="2948">དེ་ནས་དགེ་བ་བྱེད་པའི་གང་ཟག་ལ་སྨོད་པ་བྱས། </a><a data-m="438527" data-d="3462">སྡིག་པ་མི་དགེ་བ་མི་དཔའ་བོས་སྲོག་མང་པོ་བཅད་པ་ལྟ་བུ་དང༌། </a><a data-m="441989" data-d="3554">རྐུ་བྱས་པ་ལ་སོགས་པ་སྡིག་པའི་ལས་ལ་བསྟོད་ར་གཏོང་མཁན། </a><a data-m="445543" data-d="3951">རང་ཡང་དེ་ལ་དགའ་བ་དང༌། ཐབས་ཀྱིས་གཞན་ཕ་རོལ་པོ་ལ་</a><a data-m="449494" data-d="2185">གཡོ་སྒྱུས་མགོ་སྐོར་གཏོང་བ་དང་ལྡན། </a><a data-m="451679" data-d="3151">གཞན་ལ་སྟོབས་དང་འབྱོར་བ་མངའ་ཐང༌། སྙན་གྲགས། </a><a data-m="454830" data-d="3141">མཁས་པ་རྩོམ་པའི་ཡོན་ཏན་ཡོད་ན་གང་ཡང་མ་རེད་ཟེར་ནས། </a><a data-m="457971" data-d="3032">རང་གི་ཀླད་ལ་ཤོར་བཞག་རྒྱུའི་ཕྲག་དོག་བྱེད་པ་དང༌། </a><a data-m="461003" data-d="3305">ནོར་རྫས་ལ་ཞེན་ཆགས་ཀྱིས་ཕུགས་སེར་སྣ་བཞག་སྟེ། </a><a data-m="464308" data-d="2467">མཆོད་སྦྱིན་དང་གཏོང་བའི་སེམས་མེད་པ་དང༌། </a><a data-m="466775" data-d="2584">གཞན་གྱི་གང་ཟག་མཁས་པ་ཞིག་ཡོད་ན་དེ་</a><a data-m="469359" data-d="3111">ཡོན་ཏན་ལ་ཡོན་ཏན་དུ་མི་མཐོང་བའི་ཁྱད་དུ་གསོད་པ་དང༌། </a><a data-m="472470" data-d="4136">རང་གི་རྒྱུད་ལ་ཡོན་ཏན་མེད་ནའང་ཡོད་སྙམ་པའི་ང་རྒྱལ་གྱི་</a><a data-m="476606" data-d="2059">རློམ་སེམས་ཆེ་བ་འདི་དག་སུ་དང་ལྡན་ན་</a><a data-m="478665" data-d="3316">ངན་སོང་མདུན་ནས་བསུ་སྟེ་འགྲོ་བ་ཐེ་ཚོམ་མེད་པས། </a><a data-m="481981" data-d="2022">དེ་ངན་སོང་གསུམ་ན་སྡུག་བསྔལ་ཚད་མེད་པའི་</a><a data-m="484003" data-d="3098">ཐར་པའི་དུས་མེད་བག་ཡོད་པ་བྱེད་དགོས། </a><a data-m="487101" data-d="3841">(310) ཐར་ལམ་བསྒྲུབ་པའི་དམ་ཆོས་རྣམ་དྲུག་ནི། །མོས་གུས་དྲག་པོས་བླ་མ་མཁས་བསྟེན་ལ། ། </a><a data-m="490942" data-d="5660">ཐོས་བསམ་རྒྱ་སྐྱེད་རྩ་བ་ཆོད་པ་ཡིན། །བྱིན་རླབས་མགོན་སྐྱབས་མེད་ན་བར་མ་དོར། ། </a><a data-m="496602" data-d="4960">བར་ཆོད་བདུད་ཀྱིས་བསླུ་བས་དཀོན་མཆོག་ཁུར༌། །དགྲ་གཉེན་ཡིད་འབྱུང་མ་སྐྱེ་ཉོན་མོངས་ཀྱི། ། </a><a data-m="501562" data-d="5211">འདམ་ལས་མི་ཐོན་ཆགས་སྡང་བདུད་ལས་ཁྲོལ། །ཤེས་བཞིན་བྱ་རས་མ་ཟིན་ངན་སོང་གི །</a><a data-m="506773" data-d="4245">གཡང་སར་སྐྱུར་པས་བག་ཡོད་རྒྱུན་དུ་བསྟེན། །ཆོས་སྤྱོད་དཔུང་དང་མི་ལྡན་འཁོར་བ་ཡི། ། </a><a data-m="511018" data-d="7065">གཡུལ་ངོ་མི་བཟློག་གསོ་སྦྱོང་ལས་ལ་འབད། །དམིགས་མེད་རྩིས་མ་ཟིན་ན་འདུས་བྱས་ཀྱི། ། </a><a data-m="518083" data-d="4702">དགེ་བས་བྱང་ཆུབ་མི་འགྲུབ་ཤེས་རབ་སྦྲེལ། །དེ་ལྟར་བརྩོན་ན་བྱང་ཆུབ་མྱུར་དུ་འགྲུབ། ། </a><a data-m="522785" data-d="4420">གསུངས་དུས་ཐར་ལམ་སྒྲུབ་པར་བྱེད་པའི་དམ་པའི་ཆོས་ཀྱི་གནད་དྲུག་ཡོད། </a><a data-m="527205" data-d="3836">གང་རེད་ཟེར་ན། སངས་རྒྱས་དངོས་མཐོང་གི་བླ་མ་ལ་མོས་གུས་དྲག་པོས་</a><a data-m="531041" data-d="3634">བླ་མ་བསྟེན་ན་ཐར་ལམ་མ་ནོར་བ་ཡིན་རྒྱུ་རེད། </a><a data-m="534675" data-d="2874">དེ་ནས་བླ་མའི་སྐུ་མདུན་ནས་ཐོས་པ་བསམ་པ་གཏན་ནས་</a><a data-m="537549" data-d="4607">ཆོག་ཤེས་མི་བྱེད་པ་གཡག་ལྟོགས་ཀྱིས་རྩྭ་ཟོས་པ་ལྟ་བུའི་རྒྱ་སྐྱེད་དེ་</a><a data-m="542156" data-d="2639">ལྟ་སྒོམ་སྤྱོད་གསུམ་གྱི་རྩ་བ་ཆོད་དགོས་པ་ཡིན། </a><a data-m="544795" data-d="2503">བྱིན་རླབས་ཀྱི་མགོན་སྐྱབས་མེད་ནས་བཟུང་སྟེ་</a><a data-m="547298" data-d="4238">བར་མ་དོར་བར་དོ་བར་ཆོད་བདུད་ཀྱིས་བསླུ་འོང་བ་ཡིན་པས། </a><a data-m="551536" data-d="3425">དུས་རྟག་ཏུ་དཀོན་མཆོག་གསུམ་པོ་གཙུག་ཏུ་ཁུར་ཏེ་དེ་ལ་གསོལ་བ་འདེབས། </a><a data-m="554961" data-d="5676">དགྲ་ཡིན་ན་སྡང་སེམས་དེ་སྙིང་པོ་མིན་འདུག་བསམ་རྒྱུ་ཕར་གཡུག །</a><a data-m="560637" data-d="1857">གཉེན་ཡིན་ན་ཆགས་སེམས་མི་བཟོ་བསམ་</a><a data-m="562494" data-d="3368">སྙིང་པོ་མིན་འདུག་དེ་ཕར་གཡུག་བཞག་གི་ཡིད་འབྱུང་བ་འདི། </a><a data-m="565862" data-d="5251">ཡིད་སྐྱོ་ཤས་མི་སྐྱེ་ན་ཉོན་མོངས་པ་ཆགས་སྡང་གི་འདམ་ལས་མི་ཐོན་པས་ན་</a><a data-m="571113" data-d="4978">ཆགས་སྡང་གི་བདུད་ལས་ཁྲོལ། དགེ་སྡིག་བླང་དོར་ཇི་ལྟ་བ་བཞིན་དུ་</a><a data-m="576091" data-d="4069">ཤེས་བཞིན་དུ་རང་གི་དྲན་པའི་བྱ་རས་ཀྱིས་དགེ་བ་སྒྲུབ། </a><a data-m="580160" data-d="3351">སྡིག་པ་སྤོང་བའི་བླང་དོར་མ་བྱས་ན་ངན་སོང་གི་གཡང་ས་ལྷུང་བས་</a><a data-m="583511" data-d="3275">བག་ཡོད་དེ་རང་གི་ལུས་ངག་ཡིད་གསུམ་ཅི་བྱེད་ཀྱི་འདུག་བལྟ་སྟེ་</a><a data-m="586786" data-d="4619">བག་ཡོད་འདི་རྒྱུན་དུ་བསྟེན། དམ་པའི་ཆོས་སྤྱོད་པ་ཕྱག་འཚལ་བ། </a><a data-m="591405" data-d="3393">སྐོར་བ་བྱེད་པ། དམ་པའི་ཆོས་ཉན་པ། ཡི་གེའི་བྲི་བ་ལ་སོགས་པའི་</a><a data-m="594798" data-d="2846">ཆོས་སྤྱོད་ཀྱི་དཔུང་དང་མི་ལྡན་ན་ཁམས་གསུམ་འཁོར་བའི་</a><a data-m="597644" data-d="5400">གཡུལ་ངོ་འདི་མི་བཟློག་པས་ན་དུས་རྟག་ཏུ་དགེ་བའི་ཆོས་ཐམས་ཅད་ཁ་གསོ་སྟེ། </a><a data-m="603044" data-d="2391">དགེ་བ་ཆུང་ངུ་ཞིག་ཡོད་ན་ཆེ་རུ་གཏང༌། </a><a data-m="605435" data-d="3225">སྡིག་པ་ཆུང་ངུ་ཞིག་ཡོད་ན་ཕར་སྦྱང་བ་ལ་འབད་པར་འགྱུར་བ་ཡིན། </a><a data-m="608660" data-d="3592">དེ་ཐམས་ཅད་ལའང་སྒྱུ་མ་དང་རྨི་ལམ་ལྟ་བུ་</a><a data-m="612252" data-d="3475">དམིགས་མེད་སྟོང་པ་ཉིད་ཀྱི་རྩིས་མ་ཟིན་ན་འདུས་བྱས་ཀྱི་དགེ་བ་འདི་</a><a data-m="615727" data-d="2193">ཁོང་ཁྲོ་གཅིག་གིས་ཟད་འགྲོ་བ་དང༌། </a><a data-m="617920" data-d="2501">འབྲས་བུ་ལན་གཅིག་སྨིན་ཚར་ནས་བསྐྱར་རྒྱུ་མེད་པས་ན་</a><a data-m="620421" data-d="3349">བྱང་ཆུབ་མི་འགྲུབ་པས་འཁོར་གསུམ་རྣམ་པར་མི་རྟོག་པའི་སྒོ་ནས་</a><a data-m="623770" data-d="3353">ཤེས་རབ་ཀྱིས་སྤེལ་ཏེ། དེ་ལ་སྒྱུ་མ་དང་རྨི་ལམ་ལྟ་བུ་དང་</a><a data-m="627123" data-d="2875">རྒྱལ་བ་སྲས་བཅས་ཀྱི་བསྔོ་བས་རྩིས་ཟིན་པའི་</a><a data-m="629998" data-d="2060">དེ་ལྟར་བརྩོན་ན་བྱང་ཆུབ་མྱུར་དུ་འགྲུབ། </a><a data-m="632058" data-d="3790">(311) ཚོགས་བསགས་དགེ་ལ་འབད་པའི་ཆོས་དྲུག་ནི། །ཡར་ལ་གོང་མའི་བཀུར་སྟི་ཚོགས་ཆེ་བས། ། </a><a data-m="635848" data-d="5168">བླ་མ་ཡི་དམ་མཁའ་འགྲོ་མཆོད་པ་གཅེས། །མར་ལ་འོག་མའི་ཕན་འདོགས་ཚོགས་ཆེ་བས། ། </a><a data-m="641016" data-d="4521">ཚད་མེད་སྙིང་རྗེས་སྡུག་ཕོངས་བསྐྱང་བ་གཅེས། །ནང་དུ་ཕྱོགས་མེད་དམ་ཆོས་ཚོགས་ཆེ་བས། ། </a><a data-m="645537" data-d="4654">ཐོས་པ་བསམ་པ་སྒོམ་པ་བརྩོན་པར་གྱིས། །ཕར་ལ་གཞན་ལ་ཕན་འདོགས་ཚོགས་ཆེ་བས། ། </a><a data-m="650191" data-d="4354">སེམས་བསྐྱེད་ཆོས་བཤད་མགོན་སྐྱབས་དཔུང་གཉེན་མཛོད། །ཚུར་ལ་མཚན་མའི་དམིགས་མེད་ཚོགས་ཆེ་བས། ། </a><a data-m="654545" data-d="5535">ངར་འཛིན་རློམ་སེམས་མཚན་མར་འཛིན་པ་སྤང༌། །བར་དུ་གནས་ལུགས་བསྒྲུབ་པ་ཚོགས་ཆེ་བས། ། </a><a data-m="660080" data-d="4720">མཐར་ཐུག་དོན་གྱི་དཀོན་མཆོག་གསུམ་པོ་བསྒྲུབ། །དེ་ལྟར་སྤྱད་ན་མྱུར་དུ་སངས་རྒྱས་འགྲུབ། ། </a><a data-m="664800" data-d="9050">གསུངས་ནས་བཟུང་སྟེ། ལས་ཀ་ཆུང་ཆུང་བྱས་ན་</a><a data-m="673850" data-d="3959">ཚོགས་རྒྱ་ཆེན་པོ་བསགས་པའི་ཆོས་དྲུག་ཡོད། གང་རེད་ཟེར་ན། </a><a data-m="677809" data-d="4550">ཡར་ལ་དཀོན་མཆོག་གསུམ་པོ་དང་བླ་མ་ལ་བཀུར་སྟི་བསྙེན་བཀུར་བྱས་ན་</a><a data-m="682359" data-d="3919">ཚོགས་ཆེ་བསོད་ནམས་ཀྱི་ཚོགས་དཔག་ཏུ་མེད་པ་ཞིག་རྫོགས་འགྲོ་བ་ཡིན་པས་ན་</a><a data-m="686278" data-d="2112">བླ་མ་ཡི་དམ་མཁའ་འགྲོ་ལ་མཆོད་དགོས་པ་ཡིན། </a><a data-m="688390" data-d="3275">མར་ལ་སེམས་ཅན་ཐམས་ཅད་ལ་ཕན་འདོགས་ཀྱི་བསམ་པ་བཟང་པོ་བྱས་ན། </a><a data-m="691665" data-d="2979">དེ་སངས་རྒྱས་གོ་འཕང་སྒྲུབ་པའི་རྒྱུ་མ་ནོར་བ་ཡིན་པས་</a><a data-m="694644" data-d="2665">ཚོགས་ཆེ་བས་ཚད་མེད་པའི་སྙིང་རྗེ་དགྲ་གཉེན་</a><a data-m="697309" data-d="2328">རིས་སུ་མ་ཆད་པ་སྡུག་བསྔལ་ཅན་དང༌། </a><a data-m="699637" data-d="2628">ཕོངས་པའི་སེམས་ཅན་ཐམས་ཅད་བྱམས་པ་དང་སྙིང་རྗེས་བསྐྱང༌། </a><a data-m="702265" data-d="4760">ནང་དུ་ཕྱོགས་རིས་མེད་པའི་དམ་པའི་ཆོས་ཅི་དང་ཅི་ལྟ་བུ་ཡིན་ན་</a><a data-m="707025" data-d="2846">གྲུབ་མཐའ་ཕྱོགས་མེད་ཀྱི་དམ་པའི་ཆོས་ཚུལ་བཞིན་དུ་</a><a data-m="709871" data-d="1667">ཐོས་བསམ་སྒོམ་གསུམ་ཡག་པོ་བྱས་ན། </a><a data-m="711538" data-d="3374">ཐོས་པ་རྒྱ་ཆེན་པོའི་ཡོན་ཏན་རང་ཤུགས་ཀྱིས་རྒྱུད་ལ་འགྲོ་བ་ཡིན་པས་ན་</a><a data-m="714912" data-d="4257">སྒོམ་སྒྲུབ་ལ་བརྩོན་པར་གྱིས། ཕར་གཞན་ལ་ཕན་པ་གང་ཆེ་</a><a data-m="719169" data-d="1702">ལུས་ངག་ཡིད་གསུམ་པོས་ཕན་པ་དང། </a><a data-m="720871" data-d="2415">ཕན་འདོགས་ཀྱི་བསམ་པ་བཟང་པོ་བྱས་ན་ཚོགས་ཆེ་བས། </a><a data-m="723286" data-d="4316">བྱང་ཆུབ་ཏུ་སེམས་བསྐྱེད་གཞན་དགེ་ལ་བསྐུལ་བར་བྱ་བའི་ཕྱིར་དུ་ཆོས་བཤད། </a><a data-m="727602" data-d="3706">དེ་ཐམས་ཅད་ཀྱི་མགོན་སྐྱབས་དཔུང་གཉེན་མཛད་དགོས་པ་ཡིན། </a><a data-m="731308" data-d="2188">ཚུར་ལ་མཚན་མའི་དམིགས་མེད་གསུངས་དུས། </a><a data-m="733496" data-d="2897">དགེ་བ་དང་ཇི་ལྟ་བུ་རང་གི་ཡོན་ཏན་ཞིག་གྲུབ་ཡོད་ན་</a><a data-m="736393" data-d="2821">སྒྱུ་མ་དང་རྨི་ལམ་ལྟ་བུ་དམིགས་མེད་བྱས་ན་ཚོགས་ཆེ་བས། </a><a data-m="739214" data-d="3633">ངས་དགེ་བ་འདི་བྱས་བཞག་ཡོད། ང་ལྟ་བུ་སུ་མེད་བསམ་རྒྱུ་</a><a data-m="742847" data-d="3067">ངར་འཛིན་གྱི་རློམ་སེམས་མཚན་མར་འཛིན་པ་སྤང༌། </a><a data-m="745914" data-d="3349">བར་དུ་ཉམས་ལེན་བྱེད་པ་ཐམས་ཅད་ཀྱི་ནང་ནས་</a><a data-m="749263" data-d="2944">གནས་ལུགས་མ་བཅོས་པ་སྐྱོང་བ་འདི་ཚོགས་ཆེ་བ་ཡིན་པས་ན། </a><a data-m="752207" data-d="1704">མཐར་ཐུག་དོན་གྱི་དཀོན་མཆོག་གསུམ་པོ་</a><a data-m="753911" data-d="3649">ངོ་བོ་རང་བཞིན་ཐུགས་རྗེ་གསུམ་ལ་ཚང་བསྡད་ཡོད་པས་དེ་ལྟར་སྤྱད་ན་</a><a data-m="757560" data-d="1675">མྱུར་དུ་སངས་རྒྱས་འགྲུབ་པ་ཡིན། </a><a data-m="759235" data-d="8149">(312) རང་ཕུང་རང་གིས་བསྒྲུབ་པའི་ཆོས་དྲུག་ནི། །བྱམས་པས་སྨྲ་བའི་གདམས་ངག་མི་ཉན་ཏེ། ། </a><a data-m="767384" data-d="4367">རུས་སྦལ་ཁ་ནས་ཤིང་ཤོར་འདྲ་བས་ཕུང༌། །ལས་ངན་བྱས་ནས་སྐྱིད་པར་འདོད་པ་དེ། </a><a data-m="771751" data-d="3875">ཁོང་དུ་དུག་ཟོས་བདེ་བར་འདོད་འདྲས་ཕུང༌། །བླ་མ་བོར་ནས་སྡིག་གྲོགས་བསྟེན་པ་དེ། ། </a><a data-m="775626" data-d="4768">སྐྱེལ་མ་བཞག་ནས་དགྲ་གསེབ་ཕྱིན་འདྲས་ཕུང༌། །ལྷ་ཆོས་བབས་ནས་མི་ཆོས་སྤྱོད་པ་དེ། ། </a><a data-m="780394" data-d="4483">རྒྱལ་སྲིད་བབས་ནས་ཕྱུགས་རྟ་འཚོ་འདྲས་ཕུང༌། །དེ་ལྟར་མ་སོང་ཤིན་ཏུ་གཅེས་པ་ཡིན། ། </a><a data-m="784877" data-d="3153">གསུངས་དུས། རང་གི་ལས་ཀས་རང་ཕུང་བཞག་རྒྱུ་ཆོས་དྲུག་ཡོད། </a><a data-m="788030" data-d="4801">གང་རེད་ཟེར་ན། ཕར་ལ་བྱམས་པའི་སྒོ་ནས་འཁོར་སློབ་མ་ཐམས་ཅད་ལ་</a><a data-m="792831" data-d="3320">གདམས་ངག་ཡག་པོ་ཞིག་བསྟན་ན་དེ་རྣམས་ཀྱིས་མི་ཉན་འོང་ན། </a><a data-m="796151" data-d="3473">དཔེར་ན་སྔ་མོ་སངས་རྒྱས་དང་ཀུན་དགའ་བོ་གཉིས་</a><a data-m="799624" data-d="2980">བྱ་ངང་པ་ཆུང་ཆུང་ཞིག་གི་སྐྱེ་བ་བཞེས་འོང་དུས། </a><a data-m="802604" data-d="3562">དེ་ནས་ལྷས་སྦྱིན་རུས་སྦལ་གྱི་སྐྱེ་བ་བླངས་ཡོད་དུས་</a><a data-m="806166" data-d="1979">རུས་སྦལ་དེའི་ཆུ་འདི་སྐམ་ཤི་གྲབས་བྱས་དུས། </a><a data-m="808145" data-d="3512">བྱ་ངང་པ་གཉིས་ཀྱིས་ཤིང་དབྱུག་པ་ཞིག་བཟུང་ནས་</a><a data-m="811657" data-d="2267">རུས་སྦལ་གྱི་ལག་པ་གཉིས་དང་ཁ་ཡིས་འདི་ལ་བཟུང་</a><a data-m="813924" data-d="4036">ནམ་མཁའ་ནས་ཁུར་འོང་ནས་གྲོང་པ་ཞིག་གི་ཀླད་ལ་ལྡིང་འོང་དུས། </a><a data-m="817960" data-d="3699">ངང་པ་གཉིས་ཀྱིས་རུས་སྦལ་ཁུར་འགྲོ་ཟེར་ཐབས་མཁས་པ་ཨེ་འདྲ་བྱེད་ཀྱི་ཟེར། </a><a data-m="821659" data-d="2143">ཐམས་ཅད་ཀྱིས་སྐད་གྲགས་རྒྱག་འོང་བ་དང༌། </a><a data-m="823802" data-d="3515">རུས་སྦལ་ཁོ་རང་གིས་ངས་ཐབས་མཁས་པ་བྱས་ཟེར་ཁ་ཡིས་གཅིག་ཟེར་དུས། </a><a data-m="827317" data-d="2994">ཁའི་ཤིང་འདི་ཤོར། ས་ལ་ཁོ་རང་བརྒྱབ་ཤི་སོང་རེད། </a><a data-m="830311" data-d="5263">དཔེ་དེ་ལྟ་བུ་ཡིན་གསུངས། ལས་ངན་གྱི་སྡིག་པའམ་མི་དགེ་བ་མང་པོ་བྱས་ནས་</a><a data-m="835574" data-d="3336">ང་སྐྱིད་པོ་འོང་བསམ་ན་ཁོག་པའི་ནང་དུ་དུག་ཟོས་ཏེ། </a><a data-m="838910" data-d="1909">ད་ང་ཚེ་རིང་པོ་བསྡད་རྒྱུ་རེད་བསམ་ནས་</a><a data-m="840819" data-d="3623">དེ་ནས་ཆུ་ཚོད་གཅིག་མི་གནས་པ་ཤི་འགྲོ་རྒྱུ་རེད་དུས་འདི་ཕུང་བ་ཡིན། </a><a data-m="844442" data-d="4489">བླ་མ་དགེ་བའི་བཤེས་གཉེན་ཚུལ་བཞིན་དུ་མི་བསྟེན། </a><a data-m="848931" data-d="2904">དེའི་བཀའ་མི་སྒྲུབ། སྡིག་པའི་གྲོགས་པོ་སྲོག་གཅོད་པ་དང་</a><a data-m="851835" data-d="2907">སྨད་ཚོང་མ་ལ་སོགས་བསྟེན་པར་བྱེད་པ་འདི་ནི། </a><a data-m="854742" data-d="5691">དཔེར་ན་ས་ལུང་པ་སྟོང་པ་དགྲ་མང་པོ་ཡོད་ས་ཞིག་ལ་འགྲོ་དགོས་ན་</a><a data-m="860433" data-d="3062">སྐྱེལ་མ་གཅིག་ཀྱང་མི་དགོས་པ་རང་གཅིག་པུ་ཕྱིན་སོང་ན། </a><a data-m="863495" data-d="3996">ནོར་ལོངས་སྤྱོད་ཐམས་ཅད་བརླག སྲོག་ལ་རྒོལ་འོང་རྒྱུ་རེད་དེ་འདྲ་ཡིན། </a><a data-m="867491" data-d="2791">དེ་ནས་ལྷ་ཆོས་ལས་བབས་ནས་མི་ཆོས་ཀྱི་སྒོ་ནས་</a><a data-m="870282" data-d="2755">དགྲ་འདུལ་གཉེན་སྐྱོང་ཚོང་ཁེ་གྲགས་སྒྲུབ་པ་འདི། </a><a data-m="873037" data-d="1581">རྒྱལ་པོས་རྒྱལ་སྲིད་ལས་བབས་ནས་</a><a data-m="874618" data-d="4321">མིའི་ཕྱུགས་དང་རྟ་འཚོ་བ་བྱེད་པའི་རྫི་བོ་བྱས་ན་རྒྱལ་པོ་འདི་</a><a data-m="878939" data-d="3555">གོ་ས་ཐམས་ཅད་ཕབ་ཐམས་ཅད་ཀྱིས་མི་སྙན་པ་བརྗོད་རྒྱུ་རེད། </a><a data-m="882494" data-d="2105">དེ་ལྟར་མ་སོང་ཤིན་ཏུ་གཅེས་པ་ཡིན། </a><a data-m="884599" data-d="4110">(313) མ་སོང་དྲུག་གིས་རང་གྲོས་བཏབ་པ་ནི། །གྲོང་པར་མ་སོང་རི་ཁྲོད་དབེན་པ་བསྟེན། ། </a><a data-m="888709" data-d="5252">གདོས་ཆོས་མ་སོང་སྒོ་གསུམ་ཞི་དུལ་ལྡན། །བློ་རྒོད་མ་སོང་བློ་སྣ་ཆོས་ལ་ཁུག །</a><a data-m="893961" data-d="4707">ཁྲེལ་མེད་མ་སོང་ཁས་བླངས་དམ་བཅའ་བསྒྲུབ། །དམ་མེད་མ་སོང་བླ་མ་མཆེད་གྲོགས་བཀུར། ། </a><a data-m="898668" data-d="4615">སྡུག་འཁུམས་མ་སོང་ཡངས་པ་ཁྲོལ་ལེ་བ། །བློ་བདེའི་མལ་དུ་ཉལ་བ་ཤིན་ཏུ་གཅེས། ། </a><a data-m="903283" data-d="5889">གསུངས་ནས་བཟུང་སྟེ། ད་འདི་ཡང་གང་རེད་ཟེར་ན། </a><a data-m="909172" data-d="3604">མ་སོང་བ་དྲུག་གིས་གྲོས་གདབ་དགོས་པ་ཡིན། གང་རེད་ཟེར་ན། </a><a data-m="912776" data-d="2463">གྲོང་པ་ལ་མ་འགྲོ་རི་ཁྲོད་དབེན་པ་བསྟེན་ན་</a><a data-m="915239" data-d="2811">ཡོན་ཏན་ཐམས་ཅད་འཕེལ་འོང་རྒྱུ་རེད་གསུངས་རེད། </a><a data-m="918050" data-d="3795">དེ་ནས་རང་གིས་གདོས་ཆོས་དང་ཟོག་པོས་ཆོས་ཀྱི་གྲུབ་འཐོབ་ཡིན་མདོག །</a><a data-m="921845" data-d="2902">གཞན་ངོ་སྲུང་མདོག །སྐྱེ་རྟགས། ཚེ་ཚད་མང་པོ་མ་བྱེད་པ་</a><a data-m="924747" data-d="2103">སྒོ་གསུམ་ཞི་དུལ་དང་ལྡན་པ་བྱེད་དགོས་རྒྱུ་རེད། </a><a data-m="926850" data-d="3911">བློ་རྒོད་པོ་བྱེད་དེ་རྣམ་གཡེང་དང་འདུ་འཛི་མ་བྱེད་པ་བློ་སྣ་</a><a data-m="930761" data-d="4320">དམ་པའི་ཆོས་ལ་གཅིག་ཏུ་བྱེད་དགོས། རང་གིས་སྡིག་པ་ཕྲ་མོ་ཞིག་བྱས་ན་</a><a data-m="935081" data-d="2436">རྒྱལ་བ་སྲས་དང་བཅས་པས་ཐུགས་ཁྲེལ་འགྲོ་བསམ་སྟེ་</a><a data-m="937517" data-d="2108">དད་པ་བྱེད་དགོས་མ་གཏོགས། ཁྲེལ་མེད་བྱས་ན་</a><a data-m="939625" data-d="4587">སྔར་ཁས་བླང་གི་དམ་བཅའ་ཐམས་ཅད་ཀྱང་རང་ཤུགས་ཀྱིས་འགལ་འགྲོ་རེད། </a><a data-m="944212" data-d="4200">དམ་ཚིག་ཚུལ་བཞིན་དུ་ངོ་ལྐོག་མེད་པ་མ་བསྲུངས་ནས་བཟུང་སྟེ་</a><a data-m="948412" data-d="3879">རང་དངོས་གྲུབ་འཐོབ་རྒྱུ་མ་རེད་དུས། བླ་མ་དང་མཆེད་གྲོགས་ཚོ་</a><a data-m="952291" data-d="4332">མིག་གི་འབྲས་བུ་བཞིན་དུ་གཙུག་ཏུ་ཁུར་ཏེ་དམ་ཚིག་ངོ་ལྐོག་མ་བྱེད་པ་ཡིན། </a><a data-m="956623" data-d="4770">སྡུག་འཁུམས་མ་སོང་བ་གསུངས་དུས། ད་ཡུན་རིང་པོ་ལོ་ཟླ་བ་ལ་</a><a data-m="961393" data-d="2399">ངས་འདི་ཞིག་བསྒྲུབས་ཡིན། ཅི་ཞིག་བྱས་བཞག་རྒྱུ་ཟེར་</a><a data-m="963792" data-d="2303">སྡུག་ཡུས་འདྲ་བཤད་མི་བསྡད་པ་ཡངས་པ་ཁྲོལ་ལེ། </a><a data-m="966095" data-d="3338">ཆོས་ཉིད་ཀྱི་བློ་བདེའི་མལ་གུ་ཡངས་པ་ཞིག་གི་རྟོགས་པ་</a><a data-m="969433" data-d="2096">རྒྱུད་ལ་སྐྱེ་བ་ཞག་སྐྱེད་ཐོན་པ་གཅེས། </a><a data-m="971529" data-d="3795">(314) ཕོངས་པ་དྲུག་གིས་ལེགས་པར་བསམ་པ་ནི། །ཕ་རྒན་དྲིན་ཅན་བླ་མ་བཀའ་དྲིན་ཅན། ། </a><a data-m="975324" data-d="3838">བརྗེད་དུ་ཕོངས་པས་བསྙེན་བཀུར་གསོལ་བ་ཐོབ། །མ་རྒན་དྲིན་ཅན་འགྲོ་དྲུག་སེམས་ཅན་རྣམས། ། </a><a data-m="979162" data-d="3646">སྡུག་ཏུ་ཕོངས་པས་བདེ་ཆེན་ལམ་སྣ་དྲོངས། །རང་ཉིད་དལ་འབྱོར་རྙེད་དཀའི་སྒོ་གསུམ་འདི། ། </a><a data-m="982808" data-d="4251">དལ་དུ་ཕོངས་པས་གཞན་དོན་དགེ་ལ་བཀོལ། །གྲོགས་མཆོག་རྣམས་དང་དངོས་གྲུབ་ཡི་དམ་ལྷ། ། </a><a data-m="987059" data-d="3679">འབྲལ་དུ་ཕོངས་པས་རྟག་ཏུ་གུས་པས་འགྲོགས། །བུ་མཆོག་རང་བྱུང་ཁྱེའུ་ཆུང་མཛེས་པ་འདི། ། </a><a data-m="990738" data-d="3998">འཁྲུལ་དུ་ཕོངས་པས་ཆོས་ཉིད་བཙན་ས་ཟུང༌། །ཕ་ནོར་སེམས་ཉིད་ནོར་བུ་རིན་ཆེན་འདི། ། </a><a data-m="994736" data-d="4041">ཤོར་དུ་ཕོངས་པས་མ་ཡེངས་གཅེས་སྤྲས་ཀྱིས། །གཏན་སྲིད་འཛིན་ན་གདམས་པ་དེ་དྲུག་གཅེས། ། </a><a data-m="998777" data-d="3310">གསུངས་ནས་བཟུང་སྟེ། རང་ལ་སྤངས་རྟོགས་ཀྱི་ཡོན་ཏན། </a><a data-m="1002087" data-d="3550">དཔེར་ན་འཇིག་རྟེན་ན་ཕས་བུ་སྐྱོང་དུས་དཔེ་མེད་བརྩེ་བ་ཆེན་པོ་རེད་དུས། </a><a data-m="1005637" data-d="3067">དེ་ལས་ཀྱང་དྲིན་ཅན་བླ་མའི་གདམས་ངག་འདི་ཚུལ་བཞིན་དུ་ཉན་ན་</a><a data-m="1008704" data-d="5004">འཁོར་བ་ངན་སོང་ལས་ཐར་འགྲོ་ཡི་རེད་དུས། དེ་དུས་སྐད་ཅིག་མ་གཅིག་ལའང་</a><a data-m="1013708" data-d="2757">བརྗེད་དུ་ཕོངས་པའི་སྒོ་ནས་བླ་མ་ལ་བསྙེན་བཀུར་དང༌། </a><a data-m="1016465" data-d="1623">དུས་རྒྱུན་དུ་གསོལ་བ་ཐོབ་གསུངས། </a><a data-m="1018088" data-d="3667">རང་གི་ཕ་མ་གྱུར་པའི་འགྲོ་བ་དྲུག་གི་སེམས་ཅན་ཡིན་ན། </a><a data-m="1021755" data-d="2398">འདི་སེམས་ཅན་ཐམས་ཅད་སྡུག་བསྔལ་སྐད་ཅིག་མ་ཙམ་གྱི་</a><a data-m="1024153" data-d="2908">ཁབ་ཕྲ་མོ་ཞིག་ཟུག་གཟེར་གྱི་སྡུག་བསྔལ་མི་འོང་བ་</a><a data-m="1027061" data-d="2154">བདེ་བའི་ལམ་ལ་བཀོད་དགོས་བསམ་སྟེ། </a><a data-m="1029215" data-d="2944">རང་གི་ལུས་ངག་ཡིད་གསུམ་འདི་གཞན་དོན་ཁོ་ན་ལ་བསམ་གསུངས། </a><a data-m="1032159" data-d="2420">རང་གི་དལ་འབྱོར་རྙེད་པར་དཀའ་བའི་སྒོ་གསུམ་པོ་འདི་</a><a data-m="1034579" data-d="4029">ཆུ་ཚོད་གཅིག་ལའང་འཕྲོ་བརླག་ཏུ་མ་སོང་བ་དུས་རྒྱུན་དུ་</a><a data-m="1038608" data-d="1921">གཞན་སེམས་ཅན་གྱི་དོན་བྱེད་པ་དང༌། </a><a data-m="1040529" data-d="1651">ལུས་ངག་ཡིད་གསུམ་དགེ་བ་ལ་བཀོལ། </a><a data-m="1042180" data-d="3466">གྲོགས་ཀྱི་མཆོག་ཏུ་གྱུར་པ་རྡོ་རྗེ་སྤུན་གྲོགས་རྣམས་དང༌། </a><a data-m="1045646" data-d="2506">དངོས་གྲུབ་ཡི་དམ་གྱི་ལྷ་འདི་འབྲལ་དུ་ཕོངས་པས་</a><a data-m="1048152" data-d="3028">དུས་རྟག་ཏུ་མིག་བཞིན་དུ་གཅེས་པར་བསྲུང་སྟེ། </a><a data-m="1051180" data-d="1950">ཆགས་སྡང་འགྲན་སེམས་མེད་པ་ཐུགས་ཡིད་</a><a data-m="1053130" data-d="1780">གཅིག་ཏུ་བསྲེས་པའི་སྒོ་ནས་འགྲོགས་དགོས། </a><a data-m="1054910" data-d="4389">བུ་མཆོག་རང་བྱུང་ཁྱེའུ་མཛེས་པ་རང་བྱུང་གི་ཤེས་པ་</a><a data-m="1059299" data-d="3153">རང་གི་རིག་པའི་ངོ་བོ་འདི་ཉིད་འཁྲུལ་དུ་ཕོངས་པས་</a><a data-m="1062452" data-d="2540">ཆོས་ཉིད་ཀྱི་བཙན་ས་ལ་བཟུང་སྟེ་མ་འཁྲུལ་བ་གྱིས། </a><a data-m="1064992" data-d="3958">ཕའི་ནོར་འདི་བུ་ལ་བཅོལ་ན་བུ་ཕྱུག་པོ་ཆགས་རྒྱུ་རེད་དུས། </a><a data-m="1068950" data-d="2399">དེ་ལྟ་བུ་ཕ་ནོར་འདི་གང་རེད་ཟེར་ན། སེམས་ཉིད་</a><a data-m="1071349" data-d="2513">ཡིད་བཞིན་གྱི་ནོར་བུ་རིན་པོ་ཆེ་ངོ་ཤེས་པ་འདི་ཡིན། </a><a data-m="1073862" data-d="3310">འདི་གཞན་ལ་ཤོར་དུ་ཕོངས་པས་དྲན་པ་དང་ཤེས་བཞིན་གྱིས་</a><a data-m="1077172" data-d="4562">མ་ཡེང་པ་གཅེས་སྤྲས་བྱེད། དེ་ནས་ཐར་པ་ཐམས་ཅད་མཁྱེན་པའི་གཏན་སྲིད་ཟིན་ནས་</a><a data-m="1081734" data-d="3037">བདེ་བ་ཞིག་འཐོབ་དགོས་བསམ་ན་གདམས་པ་འདི་དྲུག་གཅེས་པ་ཡིན། </a><a data-m="1084771" data-d="4237">(315) ཆོས་མཐར་མ་ཕྱིན་ཉེས་པ་རྣམ་དྲུག་ནི། །སྲིད་པར་སྐྱེ་བའི་སྡུག་བསྔལ་མི་འདོད་ཀྱང༌། ། </a><a data-m="1089008" data-d="4047">ཆུ་འབུར་སས་མི་ནོན་པ་ལྟ་བུ་འབྱུང༌། །རྒས་ཤིང་འཁོགས་པའི་སྡུག་བསྔལ་མི་འདོད་ཀྱང༌། ། </a><a data-m="1093055" data-d="3585">མེ་ཏོག་སད་ཀྱིས་རྙིང་བ་བཞིན་དུ་འོང༌། །ན་བའི་སྡུག་བསྔལ་དྲག་པོ་མི་འདོད་ཀྱང༌། ། </a><a data-m="1096640" data-d="4578">གསེར་མིག་ཉ་མོ་བྱེ་ཚན་བསྒྲེས་བཞིན་འོང༌། །རང་གཞན་འབྲལ་བའི་སྡུག་བསྔལ་མི་འདོད་ཀྱང༌། ། </a><a data-m="1101218" data-d="3518">རྔ་མོ་རང་གི་བུ་སྟོར་བཞིན་དུ་འོང༌། །དགྲ་འདྲེས་གནོད་པའི་སྡུག་བསྔལ་མི་འདོད་ཀྱང༌། ། </a><a data-m="1104736" data-d="4369">བྱེའུ་ཆུང་ཁྲ་ཡིས་འདེད་པ་ལྟ་བུ་འོང༌། །འཆི་བའི་སྡུག་བསྔལ་དྲག་པོ་མི་འདོད་ཀྱང༌། ། </a><a data-m="1109105" data-d="3701">མར་མེ་རླུང་གིས་བཏབ་བཞིན་འོང་བ་སྟེ། །འདི་དག་བསམས་ནས་ཆོས་ལ་བརྩོན་པར་མཛོད། ། </a><a data-m="1112806" data-d="4688">ཆོས་མཐར་མ་ཕྱིན་པའི་ཉེས་པ་དྲུག་ཡོད། གང་རེད་ཟེར་ན། </a><a data-m="1117494" data-d="1751">སྲིད་པ་ཁམས་གསུམ་འཁོར་བའི་སྡུག་བསྔལ་འདི་</a><a data-m="1119245" data-d="2862">འདོད་མཁན་གཅིག་ཀྱང་ཡོད་རྒྱུ་མ་རེད་དེ། </a><a data-m="1122107" data-d="3185">ལས་དང་ཉོན་མོངས་པའི་སྒྲིབ་པ་འདི་སྤངས་མི་ཐུབ་ནས་བཟུང་སྟེ། </a><a data-m="1125292" data-d="2860">ས་འོག་ནས་ཆུ་ཞིག་རྡོལ་འོང་ན་དེ་ལ་ས་བླུགས་ཏེ་</a><a data-m="1128152" data-d="1946">མ་མནན་དགོས་བསམ་ན་མནན་ཐུབ་ཀྱི་མ་རེད། </a><a data-m="1130098" data-d="4488">དཔེ་དེ་བཞིན་དུ་རེད། རྒས་པ་ཆགས་ཏེ་མིག་མི་གསལ། </a><a data-m="1134586" data-d="3146">དབང་པོ་འགགས་དེ་ལྟ་བུའི་སྡུག་བསྔལ་སུ་གཅིག་གིས་དང་དུ་མི་ལེན། </a><a data-m="1137732" data-d="5518">དང་དུ་ལེན་པར་མི་འདོད་པ་རྒས་པའི་སྡུག་བསྔལ་འདོད་པ་གཅིག་ཀྱང་ཡོད་མ་རེད་དེ། </a><a data-m="1143250" data-d="4418">རྒས་པའི་སྡུག་བསྔལ་འདི་ཁམས་གསུམ་འཁོར་བའི་མཚན་ཉིད་རེད་སོང་རེད། </a><a data-m="1147668" data-d="4065">དཔེར་ན་དགུན་ཁ་ལ་མེ་ཏོག་སད་ཀྱིས་ཁྱེར་བ་བཞིན་དུ་འོང་བ་ཡིན། </a><a data-m="1151733" data-d="3355">དེ་ནས་ལུས་ལ་ན་ཚ་ཡོད་པའི་སྡུག་བསྔལ་དྲག་པོ་འདི་མི་འདོད་ཀྱང་</a><a data-m="1155088" data-d="4117">ཉ་ལྕགས་ཀྱུས་བཟུང་སྟེ་བྱེ་ཚན་ནང་དུ་འཕང་བཞག་པ་ལྟ་བུ་</a><a data-m="1159205" data-d="1936">ན་བའི་སྡུག་བསྔལ་དེའང་འོང་གི་རེད། </a><a data-m="1161141" data-d="3899">རང་དང་གཞན་ཐམས་ཅད་ལ་འབྲེལ་འདྲིས་མང་པོ་བྱས་ཏེ། </a><a data-m="1165040" data-d="3139">འགའ་རེ་ལ་ཕན་བཏགས། འགའ་རེ་ལ་གནོད་སྐྱེལ་ཏེ་</a><a data-m="1168179" data-d="935">མཐར་འབྲལ་བའི་སྡུག་བསྔལ་མི་འདོད་ཀྱང༌། </a><a data-m="1169114" data-d="3767">དཔེར་ན་རྔ་མོ་རང་གི་བུ་སྟོར་བརླག་ཤོར་ན་</a><a data-m="1172881" data-d="2267">དཔེ་མི་སྲིད་པའི་ཚོར་སྣང་ཆེན་པོ་ཞིག་འོང་གི་རེད། </a><a data-m="1175148" data-d="5554">དེ་བཞིན་དུ་རང་ཕྱོགས་གཉེན་དང་ཉེ་འབྲེལ་ལ་སོགས་པ་ཆགས་པ་འོང་ན་དེ་ཡོད་རེད་ཟེར། </a><a data-m="1180706" data-d="3440">དགྲ་འདྲེ་ཡིས་རང་ལ་གནོད་པ་བྱེད་པའི་སྡུག་བསྔལ་འདི་མི་འདོད་པ་ཡིན་ནའང༌། </a><a data-m="1184146" data-d="2338">སྐྱེ་བ་སྔ་མའི་ལས་ངན་གྱི་འབྲས་བུ་འཁོར་འོང་དུས་</a><a data-m="1186484" data-d="2099">བྱེའུ་ཁྲ་ཡིས་འདེད་པ་ལྟ་བུ་ཞིག་འོང༌། </a><a data-m="1188583" data-d="1810">འཆི་བའི་སྡུག་བསྔལ་འདི་དྲག་པོ། </a><a data-m="1190393" data-d="2701">དམྱལ་བ་ན་སྐྱེས་པའི་སེམས་ཅན་རྣམས་སྡུག་བསྔལ་ཆེ་འོང་དུས་</a><a data-m="1193094" data-d="2828">ང་ཤི་ན་བསམ་ལེ་མ་གཏོགས། འཇིག་རྟེན་སྲིད་པ་ན་</a><a data-m="1195922" data-d="2614">ཤི་བའི་སྡུག་བསྔལ་དང་དུ་ལེན་མཁན་གཅིག་ཀྱང་ཡོད་མ་རེད་དེ། </a><a data-m="1198536" data-d="2132">མར་མེ་རླུང་གིས་བཏབ་པ་བཞིན་དུ་འོང་བ་ཡིན། </a><a data-m="1200668" data-d="2169">དེ་ནས་འདི་འདྲ་བའི་སྡུག་བསྔལ་འདི་ངའི་ཐོག་ལ་</a><a data-m="1202837" data-d="2872">ནམ་སླེབ་འོང་བསམ་ནས་དམ་པའི་ཆོས་ལ་བརྩོན་པར་མཛོད། </a><a data-m="1205709" data-d="4477">(316) འདོད་ཀྱང་མི་འོང་གདམས་པ་རྣམ་དྲུག་ནི། །བཟའ་ཚང་ཉེ་འབྲེལ་འདི་དང་དུས་རྟག་ཏུ། ། </a><a data-m="1210186" data-d="4034">མི་འབྲལ་འགྲོགས་པར་འདོད་ཀྱང་འབྲལ་བར་ངེས། །བཟང་པོའི་གནས་མལ་འདི་རུ་དུས་རྟག་ཏུ། ། </a><a data-m="1214220" data-d="3438">མི་འབྲལ་འདུག་པར་འདོད་ཀྱང་འགྲོ་བར་ངེས། །བདེ་སྐྱིད་ལོངས་སྤྱོད་འདི་དང་དུས་རྟག་ཏུ། ། </a><a data-m="1217658" data-d="3857">མི་འབྲལ་སྤྱོད་པར་འདོད་ཀྱང་འབོར་བར་ངེས། །དལ་འབྱོར་མི་ལུས་མཆོག་འདི་དུས་རྟག་ཏུ། ། </a><a data-m="1221515" data-d="3507">མི་འབྲལ་རྟག་པར་འདོད་ཀྱང་འཆི་བར་ངེས། །བཟང་པོའི་བླ་མ་འདི་དང་དུས་རྟག་ཏུ། ། </a><a data-m="1225022" data-d="3753">མི་འབྲལ་ཆོས་ཉན་འདོད་ཀྱང་འབྲལ་བར་ངེས། །དམ་པའི་གྲོགས་བཟང་རྣམས་དང་དུས་རྟག་ཏུ། ། </a><a data-m="1228775" data-d="3646">མི་འབྲལ་འགྲོགས་པར་འདོད་ཀྱང་འབྲལ་ངེས་པས། །དེ་རིང་ཉིད་ནས་བརྩོན་པའི་གོ་བགོས་ཏེ། ། </a><a data-m="1232421" data-d="4082">འབྲལ་མེད་བདེ་ཆེན་གླིང་དུ་བགྲོད་རེ་རན། །སྐྱོ་ཤས་གཏིང་ནས་སྐྱེ་བའི་གྲོགས་རྣམས་ལ། ། </a><a data-m="1236503" data-d="1991">ཆོས་མེད་སྤྲང་པོ་བདག་གིས་དེ་སྐད་བསྐུལ། ། </a><a data-m="1238494" data-d="3426">གསུངས་ནས་བཟུང་སྟེ། དེ་ནས་བཟའ་ཚང་ཕ་མ་ཉེ་འབྲེལ་འདི་ཐམས་ཅད་</a><a data-m="1241920" data-d="3034">ཚེ་གཅིག་ལ་དེ་འདྲ་བྱས་བསྡད་ན་བསམ་སྡོད་རྒྱུ་རེད་དེ། </a><a data-m="1244954" data-d="1627">འདུས་པའི་མཐའ་མ་འབྲལ་ཟེར། </a><a data-m="1246581" data-d="4345">འཆི་བདག་གཤིན་རྗེས་ཉིན་གཅིག་ལ་སྟོར་འགྲོ་ཡི་རེད་ཟེར། </a><a data-m="1250926" data-d="3592">སྡོད་ས་བཟང་པོའི་གནས་དང་མལ་སྟན་འདི་འདྲ་ཞིག་ལ་</a><a data-m="1254518" data-d="2080">དུས་རྟག་ཏུ་བསྡད་ན་བསམ་བསྡད་རྒྱུ་རེད་དེ། </a><a data-m="1256598" data-d="3968">ཐམས་ཅད་གཞན་གྱི་དགྲས་བརླག་པ་ལྟ་བུ་དང༌། </a><a data-m="1260566" data-d="3120">ཡང་ན་འགྲོ་དགོས་པ་ལྟ་བུ་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1263686" data-d="4068">དེ་ནས་ཟས་གོས་ལོངས་སྤྱོད་ཀྱི་བདེ་སྐྱིད་ཕུན་སུམ་ཚོགས་པ་འདི་འདྲ་ཞིག་</a><a data-m="1267754" data-d="3664">དུས་རྟག་ཏུ་ཡོད་ན་བསམ་ནའང་རང་རྒུད་པའི་དུས་ལ་བབ་ན་</a><a data-m="1271418" data-d="4569">དེ་ལྟ་བུའི་སྡུག་བསྔལ་ཐོག་ཏུ་འབབ་འོང་བའི་ངེས་པ་ཡིན། </a><a data-m="1275999" data-d="3920">དལ་འབྱོར་གྱི་མི་ལུས་འདི་དུས་རྟག་ཏུ་རྟག་པ་བརྟན་པ་ཡོད་ན་</a><a data-m="1279919" data-d="2214">འདི་ལྟ་བུ་རེད་འདུག་བསམ་ནའང་འདུས་བྱས་</a><a data-m="1282133" data-d="2409">མི་རྟག་པའི་རང་བཞིན་གྱིས་ནམ་ཞིག་འཆི་འོང་བ་ཡིན། </a><a data-m="1284542" data-d="3340">བཟང་པོའི་བླ་མ་འདི་འདྲ་དུས་རྟག་ཏུ་མི་འབྲལ་བ་</a><a data-m="1287882" data-d="2518">དེའི་སྐུ་མདུན་ལ་ཆོས་ཉན་པར་འདོད་ཀྱང༌། </a><a data-m="1290400" data-d="3787">བླ་མ་ཡིན་ནའང་སྐུ་མྱ་ངན་ལས་འདས་པ་དང༌། </a><a data-m="1294187" data-d="2297">གཞན་ལ་ཕེབས་པ་ལྟ་བུ་ཡིན་པས་འབྲལ་བར་ངེས། </a><a data-m="1296484" data-d="2894">ཆོས་དང་མཐུན་པ་དམ་པའི་གྲོགས་བཟང་རྣམས་དང་དུས་རྟག་ཏུ་</a><a data-m="1299378" data-d="3234">མི་འབྲལ་འགྲོགས་པར་འདོད་ཀྱང་སོ་སོར་འབྲལ་ངེས་པས། </a><a data-m="1302612" data-d="3498">འདི་རིང་ཉིད་ནས་འཆི་བ་མི་རྟག་པ་རྗེས་སུ་དྲན་པའི་བརྩོན་འགྲུས་གོ་བགོས། </a><a data-m="1306110" data-d="3803">འབྲལ་བ་མེད་པ་བདེ་ཆེན་གླིང་དུ་ཟེར་ཐར་པའི་གླིང་ལ་ཕྱིན་སོང་ན་</a><a data-m="1309913" data-d="2341">དེ་ནས་དེ་རྣམས་འོང་རྒྱུ་མ་རེད་དུས་དེ་ལྟར་བྱེད། </a><a data-m="1312254" data-d="3268">ཁམས་གསུམ་འཁོར་བ་ལ་སྐྱོ་ཤས་གཏིང་ནས་སྐྱེ་བའི་གྲོགས་པོ་རྣམས་ལ་</a><a data-m="1315522" data-d="6040">ཆོས་མེད་སྤྲང་པོ་ཀུན་མཁྱེན་བདག་གིས་དེ་ལྟར་བསྐུལ་བར་འགྱུར་པ་ཡིན་ནོ། </a><a data-m="1323372" data-d="4144">(317) །མི་འདོད་ངང་གིས་འོང་བའི་ཆོས་དྲུག་ནི། །འཁོར་བའི་ཆོས་ལ་དགོས་མེད་རྒྱབ་ཏུ་བོར། ། </a><a data-m="1327516" data-d="4187">མྱང་འདས་བདེ་བ་མི་འདོད་ངང་གིས་འོང༌། །དཀར་པོའི་ཆོས་ལ་དད་བརྩོན་ཕྱོགས་མེད་ཀྱིས། ། </a><a data-m="1331703" data-d="3931">བདེ་སྐྱིད་དམ་ཆོས་མི་འདོད་ངང་གིས་འོང༌། །ཅི་སྤྱོད་བླ་མ་དམ་པའི་གསུང་བཞིན་སྒྲུབས། ། </a><a data-m="1335634" data-d="3827">ཟབ་མོའི་གདམས་པ་མི་འདོད་ངང་གིས་འོང༌། །ཚད་མེད་བཞི་ལ་རང་གི་སེམས་སྦྱོངས་དང༌། ། </a><a data-m="1339461" data-d="4481">གཞན་དོན་འགྲོ་དོན་མི་འདོད་ངང་གིས་འོང༌། །འདོད་བློ་བོར་ལ་ཅི་ཡོད་ཚོགས་སུ་ཐོང༌། ། </a><a data-m="1343942" data-d="3635">ལོངས་སྤྱོད་འབྱོར་པ་མི་འདོད་ངང་གིས་འོང༌། །སངས་རྒྱས་དགོངས་པ་འདུ་འབྲལ་མེད་པ་སྒོམས། ། </a><a data-m="1347577" data-d="3756">འཁྲུལ་སྣང་བདག་འཛིན་ངང་གིས་སྟོངས་པར་འོང༌། །གཞུང་བཞིན་བསྒྲུབས་ན་དེ་ལྟར་འོང་བར་ངེས། ། </a><a data-m="1351333" data-d="4555">གསུངས་པ་འདི། འབྲས་བུ་འདི་ཟེར་མཁན་ཆེད་དུ་རེ་དོགས་མང་པོས་</a><a data-m="1355888" data-d="4364">རྩོལ་མ་བསྡད་པ་དེའི་རྒྱུ་འདི་ལ་བརྩོན་པར་བྱས་ན་རང་ཤུགས་ཀྱིས་འོང་བ་ཡིན། </a><a data-m="1360252" data-d="2554">ཁམས་གསུམ་འཁོར་བའི་འཁྲུལ་པའི་ཆོས་ཐམས་ཅད་ལ་</a><a data-m="1362806" data-d="2993">དགོས་པ་མི་འདུག་བསམ་སྟེ་རྒྱབ་ཏུ་བོར་ནས་བློས་བཏང་བཞག་ན། </a><a data-m="1365799" data-d="2627">མྱང་འདས་སངས་རྒྱས་ཀྱི་གོ་འཕང་གི་བདེ་བ་འདི་</a><a data-m="1368426" data-d="2138">མ་འདོད་ནའང་རང་ཤུགས་ཀྱིས་འོང་བ་ཡིན། </a><a data-m="1370564" data-d="2854">དཀར་པོ་དགེ་བའི་ཆོས་ལ་དད་པ་དང་བརྩོན་འགྲུས་</a><a data-m="1373418" data-d="2996">ཕྱོགས་རིས་མེད་པ་ཉིན་མཚན་དལ་ཁོམ་མེད་པ་ཞིག་བྱེད་བསྡད་ན་</a><a data-m="1376414" data-d="4154">བདེ་སྐྱིད་དང་དམ་པའི་ཆོས་མི་འདོད་བཞིན་དུ་ངང་གིས་འོང་བ་ཡིན། </a><a data-m="1380568" data-d="4251">ལུས་ངག་ཡིད་གསུམ་གྱིས་སྤྱོད་པ་ཅི་བྱས་ན་བླ་མ་དམ་པའི་གསུང་བཞིན་དུ་</a><a data-m="1384819" data-d="1738">ངོ་ལྐོག་མེད་པ་ཞིག་སྒྲུབ་བསྡད་ན། </a><a data-m="1386557" data-d="2417">ཟབ་མོའི་གདམས་ངག་ཆེད་དུ་འཚོལ་མ་བསྡད་ནའང་</a><a data-m="1388974" data-d="2423">རང་ཤུགས་ཀྱིས་ངང་གིས་འོང་བ་ཡིན། </a><a data-m="1391397" data-d="4974">བྱམས་པ་སྙིང་རྗེ་བཏང་སྙོམས་དགའ་བ་ཚད་མེད་པ་བཞིས་</a><a data-m="1396371" data-d="3995">རང་གི་སེམས་སྦྱོང་སྟེ་བྱང་ཆུབ་ཀྱི་སེམས་འདི་ཡང་ནས་ཡང་དུ་བསྒོམ་ཤེས་ན་</a><a data-m="1400366" data-d="3353">གཞན་དོན་གྱི་འགྲོ་དོན་མི་འདོད་ནའང་ངང་གིས་འོང་བ་ཡིན། </a><a data-m="1403719" data-d="4365">བྱ་བྱེད་མང་པོས་རྙེད་པ་འཚོ་བ་བསྒྲུབ་དགོས་འདུག །</a><a data-m="1408084" data-d="2508">ཐོབ་གོ་ས་མཐོ་དགོས་འདུག །འཁོར་མང་པོ་འདུ་དགོས་འདུག་</a><a data-m="1410592" data-d="1977">བསམ་རྒྱུའི་འདོད་བློ་ཐམས་ཅད་བོར་ལ། </a><a data-m="1412569" data-d="5120">རང་ལ་ལོངས་སྤྱོད་ལ་སོགས་པ་ཅི་ཡོད་ན་མཆོད་སྦྱིན་དུ་ཚོགས་སུ་ཐོང༌། </a><a data-m="1417689" data-d="4020">ལོངས་སྤྱོད་འབྱོར་པ་མི་འདོད་བཞིན་དུ་ངང་གིས་འོང་བ་ཡིན། </a><a data-m="1421709" data-d="4110">སངས་རྒྱས་ཀྱི་དགོངས་པ་འདུ་འབྲལ་མེད་པ་རང་གི་སེམས་ལ་རྫོགས་པ་འདི་ཤེས་ན། </a><a data-m="1425819" data-d="1867">འཁྲུལ་སྣང་གི་བདག་འཛིན་ཐམས་ཅད་</a><a data-m="1427686" data-d="2791">ངང་གིས་སྟོངས་པ་གཉེན་པོ་འོང་བ་ཡིན་པས་ན། </a><a data-m="1430477" data-d="2497">གཞུང་བཞིན་དུ་བསྒྲུབས་ན་དེ་དག་འོང་བར་ངེས་ཏེ། </a><a data-m="1432974" data-d="5361">དཔེར་ན་ཆུ་ཆེན་པོ་ཞིག་གིས་མི་ཞིག་ཁུར་སོང་ན་མི་དེས་མ་ཁུར་ན་བསམ་བསྡད་ན། </a><a data-m="1438348" data-d="1614">ཆུས་རང་ཤུགས་ཁུར་འགྲོ་ཡི་རེད་དུས། </a><a data-m="1439962" data-d="3096">དཔེ་དེ་ལྟ་བུ་ཆོས་རྣམ་དག་བྱས་ན་ཡོན་ཏན་དེ་དག་</a><a data-m="1443058" data-d="1810">མ་འདོད་བཞིན་དུ་ངང་གིས་མྱོང་བ་ཡིན། </a><a data-m="1444868" data-d="3904">(318) དགོས་པའི་ཆོས་དྲུག་ལེགས་པར་བསམ་པ་ནི། །འཁོར་བའི་འཁྲུལ་སྣང་འདི་ལ་སྐྱུག་ལོག་པ། ། </a><a data-m="1448772" data-d="4219">རོ་མྱགས་འདམ་མཐོང་ལྟ་བུའི་ཞེན་ལོག་དགོས། །མི་དགེ་ལས་ངན་རྣམས་ལ་འཛེམ་པ་ནི། ། </a><a data-m="1452991" data-d="4238">བག་མ་ཡོང་མ་ཐག་འདྲ་བག་ཡོད་དགོས། །ཆོས་མིན་ལས་ལ་འགྱོད་པའི་བློ་སྐྱེས་པས། ། </a><a data-m="1457229" data-d="3884">སྐྱེས་བུས་དུག་འཐུང་སྡུག་བསྔལ་དྲན་འདྲ་དགོས། །ཉོན་མོངས་སྤང་བྱ་ཟིལ་གྱིས་གནོན་ནུས་པ། ། </a><a data-m="1461113" data-d="3545">རི་དྭགས་རྒྱལ་པོ་འདྲ་བའི་གཉེན་པོ་དགོས། །རྣམ་རྟོག་ཅི་སྐྱེས་རང་སར་གྲོལ་ནུས་པ། ། </a><a data-m="1464658" data-d="3542">ལན་ཚྭ་ཆུ་ཐིགས་འདྲ་བའི་ཐུག་ཕྲད་དགོས། །ཆོས་དང་ཆོས་མིན་ལེགས་པར་འབྱེད་ཤེས་པ། ། </a><a data-m="1468200" data-d="4088">ངང་པའི་མཆུ་དང་འདྲ་བའི་ཤེས་རབ་དགོས། །དེ་དྲུག་ལྡན་ན་དམ་ཆོས་ཀུན་དང་མཐུན། ། </a><a data-m="1472288" data-d="3793">གསུངས་དུས། ཆོས་རྣམ་དག་བྱེད་པ་ལ་དགོས་པའི་ཆོས་དྲུག་ཡོད། </a><a data-m="1476081" data-d="2633">གང་རེད་ཟེར་ན། ཁམས་གསུམ་འཁོར་བའི་འཁྲུལ་སྣང་འདི་ཐམས་ཅད་</a><a data-m="1478714" data-d="5695">ཞེན་པ་ལོག་སྟེ་འདོད་བློ་མེད་པའི་སྐྱུག་ལོག །རོ་མྱགས་ཀྱི་འདམ་རྫབ་ལྟ་བུ་ལ་</a><a data-m="1484409" data-d="2006">མཐོང་བའི་ཞེན་པ་ལོག་པ་འདི་དགོས་ཏེ། </a><a data-m="1486415" data-d="2667">ནང་པ་སངས་རྒྱས་པའི་ཆོས་ཀྱི་རྩ་བ་ངེས་འབྱུང་ཡིན། </a><a data-m="1489082" data-d="3542">མི་དགེ་སྡིག་པའི་ལས་ཐམས་ཅད་ལ་གཅིག་ཏུ་འཛེམ་པ་དཔེར་ན། </a><a data-m="1492624" data-d="5342">བག་མ་གསར་པ་ཞིག་ཁྱིམ་གསར་པ་ནང་དུ་འོང་ན་ཚུགས་འདྲ་བཟུང་བསྡད་རྒྱུ་རེད། </a><a data-m="1497966" data-d="6736">དེ་ལྟ་བུའི་སྒོ་ནས་དྲན་ཤེས་བག་ཡོད་ཀྱི་སྒོ་ནས་བྱས་ན་སེམས་བརྟན་པོ་འོང་བ་ཡིན། </a><a data-m="1504702" data-d="3960">ཆོས་མིན་སྡིག་པའི་ལས་ཐམས་ཅད་ལ་ཕྲ་མོ་ཞིག་བྱས་བཞག་ཡོད་ནའང་</a><a data-m="1508662" data-d="2194">བརྙས་བཅོས་མི་བྱེད་འགྱོད་པའི་བློ་སྐྱེ་སྟེ། </a><a data-m="1510856" data-d="3346">སྐྱེས་བུ་ཞིག་གིས་དུག་འཐུང་ན་ང་མྱུར་དུ་འཆི་འགྲོ་བསམ་</a><a data-m="1514202" data-d="2945">འཇིགས་སྐྲག་ཡོད་པ་ལྟ་བུའི་སྡུག་བསྔལ་དྲན་པ་འདྲ་ཞིག་དགོས། </a><a data-m="1517147" data-d="3910">ཉོན་མོངས་ཀྱི་སྤང་བྱ་མ་ལུས་པ་ཐམས་ཅད་རྒྱུད་ལ་སྐྱེ་འོང་ན་</a><a data-m="1521057" data-d="1877">དེ་མ་ཐག་ཏུ་ཟིལ་གྱིས་གནོན་པ། </a><a data-m="1522934" data-d="3726">རི་དྭགས་རྒྱལ་པོ་སེང་གེའི་སྐད་གོ་དུས་རི་དྭགས་གཞན་སྐྲག་འགྲོ་རེད། </a><a data-m="1526660" data-d="1465">དེ་ལྟ་བུ་ཞིག་དགོས་པ་ཡིན། </a><a data-m="1528125" data-d="3018">རྣམ་རྟོག་ཅི་སྐྱེས་ན་རང་སར་དུ་གྲོལ་ནུས་དགོས་རེད་མ་གཏོགས་</a><a data-m="1531143" data-d="4001">མ་གྲོལ་ན་ཕན་རྒྱུ་མ་རེད། ལན་ཚྭ་ཆུའི་ནང་དུ་བླུགས་བཞག་ན་</a><a data-m="1535144" data-d="2634">ལན་ཚྭ་ཞུ་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1537778" data-d="3761">དེ་ལྟར་རྣམ་རྟོག་ཤར་བ་དང་གྲོལ་བ་ཐུག་ཕྲད་དུ་དགོས། </a><a data-m="1541539" data-d="3752">ཆོས་དཀར་པོ་དགེ་བའི་ལས་དང༌། ཆོས་མིན་སྡིག་པའི་ལས་ལེགས་པར་འབྱེད་ཤེས་ཏེ། </a><a data-m="1545291" data-d="3239">དཔེར་ན་ངང་པའི་མཆུས་ཆུ་དང་འོ་མ་གཉིས་བསྲེ་བཞག་ན་</a><a data-m="1548530" data-d="2186">ངང་པའི་མཆུ་ཁོ་རང་ལ་ནུས་པ་ཞིག་ཡོད་དུས་</a><a data-m="1550716" data-d="2388">འོ་མ་འདི་འཐུང་ཆུ་འདི་ལྷག་འོང་རེད་དུས། </a><a data-m="1553104" data-d="3063">དཔེ་དེ་ལྟ་བུ་ཆོས་མིན་འདི་བཞག་ཆོས་འདི་སྤྱོད་པ་ཤེས། </a><a data-m="1556167" data-d="2668">དེ་དྲུག་ལྡན་ན་དམ་ཆོས་ཀུན་དང་མཐུན། </a><a data-m="1558835" data-d="4284">(319) རྣལ་འབྱོར་རབ་ལ་དགོས་པའི་ཆོས་དྲུག་ནི། །ལྟ་བ་རྒྱལ་པོ་འདྲ་བས་ས་ཟིན་དགོས། ། </a><a data-m="1563119" data-d="4918">སྤྱོད་པ་བློན་པོ་འདྲ་བས་དུས་ཤེས་དགོས། །སྲུང་སྡོམ་སྒོ་སྲུང་འདྲ་བས་རྐྱེན་ཐུབ་དགོས། ། </a><a data-m="1568037" data-d="3679">ཤེས་རབ་བྲན་དང་འདྲ་བས་ཀུན་ཁྱབ་དགོས། །རྣམ་རྟོག་སྤྲིན་དང་འདྲ་བས་རང་ཡལ་དགོས། ། </a><a data-m="1571716" data-d="3857">ཡོན་ཏན་མཛོད་ཁང་འདྲ་བས་གང་ཡང་དགོས། །དེ་དང་ལྡན་ན་དོན་གཉིས་ལྷུན་གྱིས་གྲུབ། ། </a><a data-m="1575573" data-d="4645">གསུངས་དུས། དེ་ནས་རྣལ་འབྱོར་ནུས་པ་རབ་ལ་དགོས་པའི་ཆོས་དྲུག་ཡོད། </a><a data-m="1580218" data-d="2883">གང་རེད་ཟེར་ན། ལྟ་བ་ཡང་དག་པ་འདི་དཔེར་ན། </a><a data-m="1583101" data-d="4394">འཇིག་རྟེན་སྲིད་སྐྱོང་བའི་རྒྱལ་པོ་ནུས་པ་ཞིག་ཡོད་ན་ཡུལ་ཁམས་ཐམས་ཅད་བདེ་རྒྱུ་རེད་དུས། </a><a data-m="1587495" data-d="3276">དཔེ་དེ་བཞིན་ལྟ་བ་རང་གིས་ངེས་ཤེས་སྐྱེས་པའི་ལྟ་བ་</a><a data-m="1590771" data-d="1989">ནོར་འཁྲུལ་མེད་པ་ཞིག་ས་ཟིན་དགོས། </a><a data-m="1592760" data-d="3979">ཆོས་དང་མཐུན་པའི་སྤྱོད་པ་རྒྱལ་པོ་འདི་ལ་བློན་པོ་ཡག་པོ་ཞིག་ཡོད་ན། </a><a data-m="1596739" data-d="2875">རྒྱལ་པོ་ལ་རྒྱལ་སྲིད་སྐྱོང་བ་ལ་སྟབས་བདེ་བ་དང༌། </a><a data-m="1599614" data-d="6172">འཁོར་འབངས་ཐམས་ཅད་ཀྱང་དེ་དང་མཐུན་པ་འོང་དུས་</a><a data-m="1605786" data-d="2699">དེ་འདྲ་བའི་སྤྱོད་པ་དུས་ཚོད་དང་འབྲེལ་བ་ཤེས་དགོས། </a><a data-m="1608485" data-d="3195">དཔེར་ན་བློན་པོ་བཟང་པོ་ཞིག་ཡོད་ན་ཉེས་པ་ལ་ཆད་པ། </a><a data-m="1611680" data-d="2798">བཟང་པོ་ལ་དཔའ་དར། དྲང་པོ་ཞིག་བྱེད་འོང་དུས་ཐམས་ཅད་</a><a data-m="1614478" data-d="2017">དེ་བཞིན་དུ་དང་ལེན་བྱེད་འགྲོ་རྒྱུ་རེད། </a><a data-m="1616495" data-d="3273">སྤྱོད་པ་འདི་ཉིད་ལའང་ཉན་ཐོས་ཀྱི་སྤྱོད་པ། </a><a data-m="1619768" data-d="2385">བྱང་ཆུབ་སེམས་དཔའི་སྤྱོད་པ། གསང་སྔགས་ཀྱི་སྤྱོད་པ་འདི་</a><a data-m="1622153" data-d="2550">རང་གི་ལྟ་དགོངས་ཀྱི་དུས་ཚོད་དང་མཐུན་པ་ཤེས་དགོས། </a><a data-m="1624703" data-d="3512">དེ་ནས་སོ་བྱང་སྔགས་གསུམ་གྱི་སྲུང་སྡོམ་བྱེད་པ་འདི་ཐམས་ཅད་</a><a data-m="1628215" data-d="2550">རྒྱལ་པོ་ཆེན་པོའི་སྒོ་སྲུང་གི་དམག་མི་དང་འདྲ་བས་ན། </a><a data-m="1630765" data-d="8532">ཉོན་མོངས་ཀྱི་དབང་དུ་མི་ཤོར་བ་རྐྱེན་ངན་ཐམས་ཅད་ལམ་དུ་ཁྱེར་ཐུབ་པ་ཤེས་དགོས། </a><a data-m="1639297" data-d="2534">ཤེས་རབ་འདི་རྒྱལ་པོའི་གཡོག་པོ་ཞིག་ཡོད་ན་དེ་</a><a data-m="1641831" data-d="3479">སྤྱང་བ་གྲུང་པ་ཡར་རྒྱལ་པོའི་བཀའ་བཞིན་དུ་སྒྲུབ་ནུས་པ། </a><a data-m="1645310" data-d="3225">མར་དམངས་ཐམས་ཅད་དང་འཕྲོད་པ་ཞིག་འོང་རྒྱུ་རེད་དུས། </a><a data-m="1648535" data-d="3256">དཔེ་དེ་བཞིན་དུ་ཤེས་རབ་ཀྱིས་ཐེག་པ་རིམ་པ་དགུའི་ཆོས་ཐམས་ཅད་</a><a data-m="1651791" data-d="1980">ཉམས་སུ་ལེན་ནུས་པ་ཞིག་དགོས། </a><a data-m="1653788" data-d="6778">རྣམ་རྟོག་འདི་སྤྲིན་དང་འདྲ་བ་ཡིན་པས་ན་རང་ཞི་རང་ཡལ་དུ་མ་སོང་ནས་</a><a data-m="1660566" data-d="2885">རྣམ་རྟོག་བདག་འཛིན་བྱས་ན་འཁོར་བའི་ས་བོན་མང་པོ་བསག་འོང༌། </a><a data-m="1663451" data-d="2944">ཐོས་བསམ་སྒོམ་གསུམ་གྱི་དམ་པའི་ཡོན་ཏན་ཐམས་ཅད་ནི་</a><a data-m="1666395" data-d="4036">རྒྱལ་པོའི་མཛོད་ཁང་དང་འདྲ་བས། མཛོད་ཁང་ནང་དུ་མི་བསགས་རྒྱུ་དང༌། </a><a data-m="1670431" data-d="1924">མི་མཁོ་རྒྱུ་ཅ་ལག་གཅིག་ཀྱང་ཡོད་རྒྱུ་མ་རེད། </a><a data-m="1672355" data-d="3630">དཔེ་དེ་ལྟ་བུ་ཡོན་ཏན་ཞིག་ཡོད་ན་རང་གི་རྒྱུད་ལ་མི་མཁོ་བསམ་</a><a data-m="1675985" data-d="1538">གཡུག་བཞག་རྒྱུ་མེད་པ་ཞིག་དགོས། </a><a data-m="1677523" data-d="2481">དེ་དང་ལྡན་ན་རང་གཞན་གྱི་དོན་གཉིས་ལྷུན་གྱིས་གྲུབ། </a><a data-m="1680004" data-d="4381">(320) བཟང་པོར་བསྒྲུབ་པའི་དམ་ཆོས་རྣམ་དྲུག་ནི། །རྗེ་དཔོན་རྒྱལ་པོར་འདོད་ན་རང་ཉིད་ཆོས་ལ་བསྐུལ། ། </a><a data-m="1684385" data-d="4368">དཔའ་བོའི་རྒྱལ་པོར་འདོད་ན་ཉོན་མོངས་དགྲ་དཔུང་ཆོམས། །གཙོ་བོའི་རྒྱལ་པོར་འདོད་ན་བཀའ་ལུང་འདུན་གྲོས་ཆོས། ། </a><a data-m="1688753" data-d="4382">མཐུ་སྟོབས་རྒྱལ་པོར་འདོད་ན་བདག་ལྟའི་འགོང་པོ་ཐུལ། །ཕྱུག་པོའི་རྒྱལ་པོར་འདོད་ན་ཚོགས་གཉིས་ལོངས་སྤྱོད་སྒྲུབས། ། </a><a data-m="1693135" data-d="4463">སྨན་པའི་རྒྱལ་པོར་འདོད་ན་རང་སྐྱོན་གཅོང་ནད་ཐོན། །དེ་ལྟར་ཤེས་ན་ལྷ་མིའི་གཙོ་བོར་འགྱུར། ། </a><a data-m="1697598" data-d="6526">གསུངས་དུས། འཇིག་རྟེན་གྱི་ཕྱོགས་ནས་བཟང་པོའི་ཡོན་ཏན་དང་ལྡན་པ་</a><a data-m="1704124" data-d="1638">མཁས་བཙུན་བཟང་གསུམ་ཟེར་རྒྱུ་འདི། </a><a data-m="1705762" data-d="3691">བཟང་པོའི་ཆོས་ཡོན་ཏན་འདི་བསྒྲུབ་པའི་ཆོས་རྣམ་པ་དྲུག་ཡོད་དགོས། </a><a data-m="1709453" data-d="4836">གང་རེད་ཟེར་ན། རྗེ་དཔོན་གྱི་རྒྱལ་པོ་འདོད་ན་རང་ཉིད་དམ་པའི་ཆོས་བཞིན་དུ་སྤྱོད་དང༌། </a><a data-m="1714289" data-d="3794">དེས་འཇིག་རྟེན་གསུམ་གྱི་ཐམས་ཅད་ཀྱིས་མཆོད་ཡུལ་རེད་འགྲོ་རྒྱུ་རེད་དུས་</a><a data-m="1718083" data-d="2954">དེ་ཕྱིར་ན་ཆོས་ལ་བསྐུལ། དཔའ་བོའི་རྒྱལ་པོ་འདོད་ན་</a><a data-m="1721037" data-d="3591">ཉོན་མོངས་པའི་དགྲ་དཔུང་འདི་བཅོམ་ན་འཁོར་བའི་གཡུལ་ངོ་འདི་</a><a data-m="1724628" data-d="2998">གཏན་དུ་བཟློག་འགྲོ་དུས་དཔའ་བོའི་མཆོག་ཏུ་གྱུར་པ་དེ་རེད། </a><a data-m="1727626" data-d="2227">འཇིག་རྟེན་མི་དཔོན་གྱི་གཙོ་བོ་རྒྱལ་པོ་འདོད་ན་</a><a data-m="1729853" data-d="2619">སངས་རྒྱས་ཀྱི་བཀའ་ལུང་དང་འདུན་གྲོས་ཀྱི་སྒོ་ནས་</a><a data-m="1732472" data-d="2952">ཆོས་དང་མཐུན་པ་འབའ་ཞིག་བྱེད་དང༌། དེ་ཐམས་ཅད་ཀྱི་གཙོ་བོ་རེད། </a><a data-m="1735424" data-d="3557">མཐུ་སྟོབས་ཀྱི་རྒྱལ་པོར་འདོད་ན་བདག་ལྟའི་འགོང་པོ་འདི་ཐུལ་ཏེ་</a><a data-m="1738981" data-d="2792">བདག་མེད་ཀྱི་གནས་ལུགས་འཐོབ་འོང་ན་དེ་ནས་ཐམས་ཅད་ཐུལ་འགྲོ། </a><a data-m="1741773" data-d="3079">ཕྱུག་པོའི་རྒྱལ་པོ་འདོད་ན་ཚོགས་གཉིས་ཀྱི་ལོངས་སྤྱོད་བསག་ན་</a><a data-m="1744852" data-d="3630">ཚེ་འདི་ཙམ་མ་ཟད་སྐྱེ་བ་ཚེ་རབས་ཐམས་ཅད་དུ་བསོད་ནམས་ལྡན་པ་རེད། </a><a data-m="1748482" data-d="4603">སྨན་པའི་རྒྱལ་པོ་འདོད་ན་རང་སྐྱོན་གྱི་ནད་འདི་ལ་གཉེན་པོ་དུས་རྒྱུན་དུ་བསྟེན། </a><a data-m="1753085" data-d="3267">དེས་ཉོན་མོངས་ཀྱི་ཉེས་སྐྱོན་མེད་པ་ཞིག་འོང་རྒྱུ་རེད། </a><a data-m="1756352" data-d="2351">དེ་ལྟར་བྱས་ན་ལྷ་དང་མིའི་གཙོ་བོར་འགྱུར། </a><a data-m="1758703" data-d="3954">(321) དགྲ་ལ་བག་ཟོན་བྱ་བའི་ཆོས་དྲུག་ནི། །ཆོས་ལ་ངེས་འབྱུང་དད་པ་སྐྱེས་པའི་ཚེ། ། </a><a data-m="1762657" data-d="3751">གཉེན་འདུན་གྲོས་འདེབས་བརྩེ་གདུང་དགྲ་རུ་ལྡང༌། །འཁོར་བའི་བྱ་བ་ཐམས་ཅད་སྤང་བའི་ཚེ། ། </a><a data-m="1766408" data-d="3582">ཆགས་ཞེན་འཁྲི་བ་རང་གི་དགྲ་རུ་ལྡང༌། །ཆོས་སྤྱོད་ཟས་ནོར་སྦྱིན་གཏོང་བྱས་པའི་ཚེ། ། </a><a data-m="1769990" data-d="4280">གཞན་གྱི་ཁར་འདྲེན་རློམ་སེམས་དགྲ་རུ་ལྡང༌། །ཟབ་མོའི་གདམས་ངག་ཉམས་སུ་ལེན་པའི་ཚེ། ། </a><a data-m="1774270" data-d="3831">ཡིད་གཉིས་སོམ་ཉི་ཐེ་ཚོམ་དགྲ་རུ་ལྡང༌། །གོང་འཕེལ་ཉམས་ཀྱི་དྲོད་རྟགས་ཤར་བའི་ཚེ། ། </a><a data-m="1778101" data-d="3728">དགའ་བྲོད་ཞེན་འཛིན་དམིགས་བཅས་དགྲ་རུ་ལྡང༌། །སྣ་ཚོགས་ཡོན་ཏན་འཆར་སྒོ་ཕྱེད་པའི་ཚེ། ། </a><a data-m="1781829" data-d="3919">ང་རྒྱལ་རློམ་སེམས་རང་མཐོང་དགྲ་རུ་ལྡང༌། །ལྡང་བའི་དགྲ་ལ་བག་ཟོན་བྱ་བ་གཅེས། ། </a><a data-m="1785748" data-d="6318">བྱམས་སེམས་བཟོད་པ་བསྒོམ་པའི་གོ་ཆ་མཆོག །</a><a data-m="1792066" data-d="11288">ཅེས་གསུངས་པ་འདི་ཐར་པ་སྒྲུབ་པའི་དགྲ་བོ་ལ་བག་ཟོན་བྱ་བའི་ཆོས་དྲུག་རེད། </a><a data-m="1803354" data-d="2631">ཅི་རེད་ཟེར་ན། རང་ཉིད་དམ་པའི་ཆོས་ལ་འཇུག་སྟེ་</a><a data-m="1805985" data-d="2916">ཕ་མ་སྤུན་མཆེད་ཞིང་འཁོར་བ་ཐམས་ཅད་སྤངས་ནས་</a><a data-m="1808901" data-d="3192">ཆོས་བསྒྲུབ་དགོས་བསམ་རྒྱུའི་ངེས་འབྱུང་གི་དད་པ་སྐྱེ་འོང་བའི་ཚེ་ན། </a><a data-m="1812093" data-d="2996">ཕ་མ་ཉེ་འབྲེལ་ཐམས་ཅད་ཀྱིས་ཁྱེད་ཁྱིམ་འདི་རུ་སྡོད། </a><a data-m="1815089" data-d="3493">ཕ་ཡིས་བསགས་པ་ལ་ལོངས་སུ་སྤྱོད། ཆོས་བསྒྲུབ་རྒྱུ་ཡོད་མ་རེད་ཟེར་</a><a data-m="1818582" data-d="4883">གྲོས་འདེབས་རེད་དུས་དེ་དགྲ་ལྟར་དུ་ཡིན་བསྡད་ན་དེ་ཕ་སྤང་དགོས་པ་ཡིན། </a><a data-m="1823465" data-d="2794">འཁོར་བའི་བྱ་བ་ཐམས་ཅད་ཅམ་གྱིས་སྐྱུང་བའི་ཚེ་ན། </a><a data-m="1826259" data-d="4479">ཟས་གོས་ཐོབ་གོ་ས་འཇིག་རྟེན་ཆོས་བརྒྱད་ལ་ཞེན་པ་ཡོད་པ་འདི་</a><a data-m="1830738" data-d="2716">དགྲ་རུ་ལྡང་འོང་དུས་དེ་དགྲ་བོ་འདི་ཆམ་ལ་ཕབ་དགོས། </a><a data-m="1833454" data-d="2224">ཆོས་བཞིན་དུ་སྤྱོད་དེ་ཟས་ནོར་ཐམས་ཅད་</a><a data-m="1835678" data-d="2501">གསོག་འཇོག་མེད་པ་སྦྱིན་པ་གཏོང་བའི་ཚེ་ན། </a><a data-m="1838179" data-d="4687">གཞན་གྱིས་ཚེ་ཡུན་རིང་པོ་བསྡད་དུས་མཁོ་ཡི་རེད། གཅིག་རེད། </a><a data-m="1842866" data-d="1816">གཉིས་རེད་ཟེར་སློབ་སྟོན་མང་པོ་བྱེད་དུས་</a><a data-m="1844682" data-d="2427">དེ་དགྲ་རུ་ལྡང་བ་ཡིན་པས་དེའི་ཁ་ལ་མི་ཉན། </a><a data-m="1847109" data-d="2822">བླ་མའི་ཟབ་མོའི་གདམས་ངག་འདི་ཉམས་སུ་ལེན་པའི་ཚེ་ན། </a><a data-m="1849931" data-d="2833">དེ་བླ་མ་མཚན་ལྡན་མ་རེད། གདམས་ངག་མཚན་ལྡན་མ་རེད། </a><a data-m="1852764" data-d="2947">ཁྱེད་རང་གིས་དེ་ལྟ་བུ་ཉམས་སུ་ལེན་ནུས་ཀྱི་མ་རེད་ཟེར་</a><a data-m="1855711" data-d="1707">གཞན་གྱིས་ཐེ་ཚོམ་མང་པོ་བསྐྱེད་འོང་ན། </a><a data-m="1857418" data-d="2774">རང་གིས་ཀྱང་ཐེ་ཚོམ་བྱས་ན་དགྲ་བོ་ལ་ལྡང་འོང་བ་ཡིན། </a><a data-m="1860192" data-d="3835">ཉམས་རྟོགས་གོང་དུ་འཕེལ་བའི་ཉམས་དང་རྟོགས་པ་རྒྱུད་ལ་ཤར་འོང་ན། </a><a data-m="1864027" data-d="3058">ད་ང་རྟོགས་པ་མཐོན་པོ་ལ་བརྟེན་ཏེ་མངོན་ཤེས་ཐོབ་འདུག །</a><a data-m="1867085" data-d="3032">གྲུབ་རྟགས་ཐོབ་འདུག་བསམ་སྟེ་དགའ་བྲོད་དང་རློམ་སེམས་མང་པོ་སྐྱེ་འོང་ན་</a><a data-m="1870117" data-d="2730">བར་ཆད་དགྲ་རུ་ལྡང་འོང་རྒྱུ་རེད་དུས་དེ་རེད། </a><a data-m="1872847" data-d="3816">སྣ་ཚོགས་པའི་ཡོན་ཏན་ཐོས་བསམ་སྒོམ་གསུམ་རྒྱུད་ལ་འཆར་འོང་བའི་ཚེ་ན། </a><a data-m="1876663" data-d="2719">རང་ལ་ཡོན་ཏན་ཡོད་པ་འདི་ངའི་ཡོན་ཏན་དེ་འདྲ་སུ་ལ་མེད་</a><a data-m="1879382" data-d="3919">བསམ་པའི་ང་རྒྱལ་དང་རློམ་སེམས་སྐྱེས་རང་མཐོང་ཆེན་པོ་རེད་ན་འདི་ཡང༌། </a><a data-m="1883301" data-d="4151">ང་རྒྱལ་གྱི་གོང་བུ་ལ། ཡོན་ཏན་གྱི་ཆུ་མི་ཆགས་ཟེར་ཡོན་ཏན་སྔར་ཡོད་པ་ཉམས། </a><a data-m="1887452" data-d="4215">གསར་དུ་འཐོབ་རྒྱུ་མེད། དེས་ན་ལྡང་བའི་དགྲ་ལ་བག་ཟོན་བྱ་བ་གཅེས་སོ། ། </a><a data-m="1891667" data-d="2399">བྱང་སེམས་བཟོད་པ་བསྒོམ་པའི་གོ་ཆ་མཆོག །</a><a data-m="1894066" data-d="3623">གསུངས་དུས་ཐམས་ཅད་ལ་ཕན་སེམས་ཀྱི་བྱང་ཆུབ་སེམས་བསྒོམ། </a><a data-m="1897689" data-d="5001">དེ་ཆོས་ལ་བཟོད་པ་བསྒོམ་པ་ནི། དཔེར་ན་དགྲ་འབྱུང་བའི་ཚེ་ན་</a><a data-m="1902690" data-d="3553">ཁྲབ་དང་རྨོག་ལ་སོགས་པའི་གོ་ཆ་ཡོད་ན་མཚོན་གྱིས་ཕིགས་ནུས་རྒྱུ་མ་རེད་དུས། </a><a data-m="1906243" data-d="4658">དེ་ལྟ་བུས་དགྲ་བོ་ཐམས་ཅད་ལ་བཟོད་པ་བསྒོམ་དགོས་པ་ཡིན། </a><a data-m="1910901" data-d="4388">(322) ཆོས་བྱེད་མི་ལ་མིང་དྲུག་གདགས་པ་ནི། །རང་མགོ་ཆོས་སུ་ཐོན་ན་དྲག་པོ་ཡིན། ། </a><a data-m="1915289" data-d="3992">སྒོ་གསུམ་དགེ་ལ་འཛུད་ན་དད་ལྡན་ཡིན། །གཡོ་སྒྱུ་ཟོལ་ཁྲམ་མེད་ན་བཟང་པོ་ཡིན། ། </a><a data-m="1919281" data-d="3608">ལོག་པའི་ལམ་ལོག་ཤེས་ན་བློ་ལྡན་ཡིན། །མི་ཚེ་ཆོས་ཀྱིས་སྐྱེལ་ན་མདོ་ཅན་ཡིན། ། </a><a data-m="1922889" data-d="4276">གཞན་ཕན་སྙིང་རྗེ་ཆེ་ན་ཐེག་ཆེན་ཡིན། །དམ་པ་རྣམས་ཀྱི་སྤྱོད་ལམ་བསླབ་པར་བྱ། ། </a><a data-m="1927165" data-d="4355">གསུངས་དུས། ཆོས་བྱེད་པའི་མི་ལ་མིང་དྲུག་གི་སྒོ་ནས་གདགས་པ་ཡིན། </a><a data-m="1931520" data-d="3606">གང་རེད་ཟེར་ན། རང་མགོ་ཆོས་ཀྱིས་ཐོན་ནས་སུ་དང་མ་མཐུན་ན་</a><a data-m="1935126" data-d="4415">འདི་ཞི་རྒྱས་དབང་དྲག་ལས་ཀྱི་ནང་ནས་དྲག་པོའི་མཆོག་ཏུ་གྱུར་པ་འདི་དེ་ཡིན། </a><a data-m="1939541" data-d="3040">སྒོ་ལུས་ངག་ཡིད་གསུམ་དཀར་པོ་དགེ་བའི་ལས་ལ་བརྩོན་སོང་ན་</a><a data-m="1942581" data-d="2627">དད་པ་དང་ལྡན་པའི་གང་ཟག་ངོ་མ་དེ་ཡིན། </a><a data-m="1945208" data-d="4112">གཞན་མགོ་སྐོར་བའི་གཡོ་སྒྱུ་དང་ཁྲམ་ཟོལ་མེད་ན་མི་བཟང་པོ་ཞེས་བྱ་བ་འདི་ཡིན། </a><a data-m="1949320" data-d="3771">ལོག་པའི་ལམ་ལ་གཏན་ནས་མི་འཇུག་པ་དང༌། </a><a data-m="1953091" data-d="3319">སྡིག་པའི་བཤེས་གཉེན་གྱིས་སྡིག་པ་བསྟན་འོང་ན་</a><a data-m="1956410" data-d="3442">དེའི་ཁ་ལ་མི་ཉན་པ་འདི་བློ་གྲོས་དང་ལྡན་པ་ཡིན། </a><a data-m="1959852" data-d="3947">མི་ཚེ་ཆོས་ཀྱིས་སྐྱེལ་ཐུབ་ན་མི་ལ་མདོ་ཡོད་པ། རང་དོན་ཡོད་པ་ཡིན། </a><a data-m="1963799" data-d="2720">གཞན་ཕན་སྙིང་རྗེ་ཆེན་པོ་རྒྱུད་ལ་ཡག་པོ་སྐྱེས་ཡོད་ན་</a><a data-m="1966519" data-d="3145">ཐེག་པ་ཆེན་པོའི་གདམས་ངག་ངོ་མ་དེ་ཡིན། </a><a data-m="1969664" data-d="3807">དམ་པ་རྣམས་ཀྱི་སྤྱོད་ལམ་རྣམ་པ་དྲུག་ཡིན་དེ་ལ་བསླབ་པར་བྱ། </a><a data-m="1973471" data-d="3805">(323) སྡུག་བསྔལ་རྒྱ་ལས་ཐར་བའི་ཆོས་དྲུག་ནི། །རྙེད་དཀའི་མི་ལུས་ཐོབ་ནས་ཆོས་དང་འཕྲད། ། </a><a data-m="1977276" data-d="3884">མཚན་ལྡན་བླ་མ་མཇལ་ནས་མོས་གུས་ཐོབ། །འཁོར་བའི་བྱ་བ་སྤངས་པས་འདུ་འཛི་མེད། ། </a><a data-m="1981160" data-d="4076">ཟབ་མོའི་གདམས་པ་འཆང་བས་གོལ་སྒྲིབ་མེད། །སྤྱོད་ལམ་དགེ་བས་འདའ་བས་སྙོམ་ལས་མེད། ། </a><a data-m="1985236" data-d="4405">བདེ་ཆེན་ལྷུན་གྱིས་གྲུབ་པས་དམིགས་འཛིན་བྲལ། །དེ་དྲུག་ལྡན་ན་ཟུག་རྔུ་ལྡང་མི་ནུས། ། </a><a data-m="1989641" data-d="6146">གསུངས་ནས་བཟུང༌། ད་ཡང་དཔེར་ན་རི་དྭགས་རྒྱ་རུ་ཚུད་སོང་ན་བྲོས་ནུས་ཀྱི་མ་རེད། </a><a data-m="1995787" data-d="3700">ནམ་ཞིག་གསད་འོང་རྒྱུ་རེད། དཔེ་དེ་ལྟ་བུ་སྡུག་བསྔལ་རྒྱ་ལ་ཚུད་དུས། </a><a data-m="1999487" data-d="2944">གང་རེད་ཟེར་ན། རྙེད་དཀའ་བ་མིའི་ལུས་ཐོབ་ནས་</a><a data-m="2002431" data-d="3993">དམ་པའི་ཆོས་དང་འཕྲད་པ་འདི་ཡིན་པས་ན་དེ་སྡུག་བསྔལ་ལས་གྲོལ་དགོས། </a><a data-m="2006424" data-d="4482">མཚན་ལྡན་གྱི་བླ་མ་དང་མཇལ་ནས་དེ་ལ་སངས་རྒྱས་དངོས་མཐོང་གི་མོས་གུས་ཐོབ། </a><a data-m="2010906" data-d="3443">ཁམས་གསུམ་འཁོར་བའི་བྱ་བ་སྤངས་ནས་འདུ་འཛི་དང་རྣམ་གཡེང་མེད། </a><a data-m="2014349" data-d="3113">བླ་མའི་ཟབ་མོའི་གདམས་པ་འདི་རང་རྒྱུད་ལ་འཆང་ན་</a><a data-m="2017462" data-d="5576">ལྟ་སྒོམ་ལོག་པའི་གེགས་དང་གོལ་སྒྲིབ་མེད། </a><a data-m="2023038" data-d="4288">སྤྱོད་ལམ་ཐམས་ཅད་དགེ་བས་དུས་འདའ་བ་བྱས་ན་ལེ་ལོ་དང་སྙོམ་ལས་མེད། </a><a data-m="2027326" data-d="2946">བདེ་ཆེན་ལྷུན་གྱིས་གྲུབ་པས་ན་དམིགས་འཛིན་དང་བྲལ་བས། </a><a data-m="2030272" data-d="1776">དེ་དྲུག་དང་ལྡན་ནས་བཟུང་སྟེ་</a><a data-m="2032048" data-d="3119">ཁམས་གསུམ་འཁོར་བའི་སྡུག་བསྔལ་གྱི་ཟུག་རྔུ་རང་གི་རྒྱུད་ལ་ལྡང་མི་ནུས། </a><a data-m="2035167" data-d="7812">(324) ཤེས་པ་དྲུག་གི་གདམས་པ་བསྟན་པ་ནི། །དབེན་པར་སྐྱོ་བས་གཅིག་པུར་མི་ཚུགས་ན། ། </a><a data-m="2042979" data-d="4030">སེམས་འཛིན་ལ་སོགས་ཉམས་ལེན་མེད་པར་ཤེས། །མང་པོའི་མི་དང་འགྲོགས་པར་མི་ཤེས་ན། ། </a><a data-m="2047009" data-d="5384">ཐབས་ལ་མི་མཁས་རང་རྒྱུད་ངན་པར་ཤེས། །བླ་མ་བསྟེན་ཡང་ཆོས་མིན་མི་སྤོང་ན། ། </a><a data-m="2052393" data-d="3882">དེ་ཡི་བྱིན་རླབས་ཡོན་ཏན་མ་འགོས་ཤེས། ཁེངས་ཤིང་མ་དུལ་ང་རྒྱལ་ཆེ་བ་ན། ། </a><a data-m="2056275" data-d="4723">ཉམས་མྱོང་རྩི་མེད་གནས་ལུགས་མ་རྟོགས་ཤེས། །གདམས་ངག་ཆུང་ལ་ལེ་ལོ་ཆེ་བ་ན། ། </a><a data-m="2060998" data-d="3727">ཐར་ལམ་མི་སྙོགས་འཁོར་བར་འཁྱམས་པར་ཤེས། །རང་དོན་གཙོར་འཛིན་སྙིང་རྗེ་མེད་པ་ན། ། </a><a data-m="2064725" data-d="3914">ཐེག་ཆེན་ལམ་དང་སེམས་བསྐྱེད་མེད་པར་ཤེས། །རྟགས་ལ་བརྟེན་ནས་ནང་གི་ཚུལ་རིག་པས། ། </a><a data-m="2068639" data-d="1997">ཆོས་མིན་ལོག་པར་ཞུགས་པ་སྤང་འཚལ་ལོ། ། </a><a data-m="2070636" data-d="6996">ད་རང་གི་སྐྱོན་འདི་ངོས་བཟུང་བའི་ཤེས་པ་དྲུག་ཡོད། གང་རེད་ཟེར་ན། </a><a data-m="2077632" data-d="5429">དབེན་པར་བསྡད་དུས་སྡོད་མི་ནུས་པ་སྐད་ཆ་བཤད་ས་དང་</a><a data-m="2083061" data-d="2024">རྣམ་གཡེང་མེད་པས་སེམས་སྐྱོ་འོང་བ་ཡིན་ན། </a><a data-m="2085085" data-d="5505">རང་ལ་ཞི་གནས་ལྷག་མཐོང་གི་སེམས་འཛིན་མེད་པ་ཐག་ཆོད་པ་རེད། </a><a data-m="2090590" data-d="4107">མང་པོའི་མི་དང་ལྷན་ཅིག་ཏུ་འགྲོགས་པའི་ཚེ་ན་ཐམས་ཅད་དང་མི་མཐུན། </a><a data-m="2094697" data-d="3514">ཅི་ཆགས་སྡང་མང་པོ་བྱས་ན་མི་དང་བསྟུན་པའི་ཐབས་མི་མཁས་པས་</a><a data-m="2098211" data-d="3091">རང་གི་གཤིས་ངན་པ་རྒྱུད་གྱོང་པོ་ཡིན་པ་ཤེས་ཀྱི་རེད། </a><a data-m="2101302" data-d="4945">བླ་མ་བསྟེན་བཞིན་དུ་ཆོས་མིན་པའི་སྡིག་པ་མི་དགེ་བའི་ལས་བྱས་ན་</a><a data-m="2106247" data-d="2941">བླ་མ་དེ་ཡི་བྱིན་རླབས་རང་ལ་མ་ཞུགས་པ་ཤེས་དགོས། </a><a data-m="2109188" data-d="2792">ཁེངས་ཤིང་མ་དུལ་བའི་ང་རྒྱལ་ཆེ་བ་ཡིན་ན་</a><a data-m="2111980" data-d="4235">རང་ལ་ཆོས་ཀྱི་ཉམས་མྱོང་གི་རྩི་མེད་གནས་ལུགས་ཀྱི་ལྟ་བ་མ་རྟོགས་པ་ཡིན། </a><a data-m="2116215" data-d="2234">གདམས་ངག་ཆུང་ལ་ལེ་ལོ་ཆེ་བ་ཡིན་ན་</a><a data-m="2118449" data-d="5167">ཐར་པའི་གོ་འཕང་མཆོག་གི་དུས་མེད་པས་ཁམས་གསུམ་འཁོར་བ་ལ་</a><a data-m="2123616" data-d="1835">ཡང་ནས་ཡང་དུ་འཁྱམས་པར་ཤེས། </a><a data-m="2125451" data-d="3187">རང་དོན་གཙོར་འཛིན་ཏེ་གཞན་ཕན་གྱི་བསམ་པ་སྙིང་རྗེ་ཆེན་པོ་མེད་ན། </a><a data-m="2128638" data-d="3677">ཐེག་པ་ཆེན་པོའི་ལམ་དང་སེམས་བསྐྱེད་མེད་དེ་རྒྱབ་འགལ་བ་ཤེས། </a><a data-m="2132315" data-d="7711">རྟགས་ལ་བརྟེན་ནས་ཟེར་རྟགས་སྤྱོད་པས་སྟོན་ཟེར་མཁན་རེད་དུས་</a><a data-m="2140026" data-d="3704">ཕྱིའི་རྟགས་ལ་བརྟེན་ནས་ནང་གི་ཆོས་དང་མི་མཐུན་པའི་ཚུལ་</a><a data-m="2143730" data-d="4082">རིག་པས་ཆོས་མིན་ལོག་པར་ཞུགས་པ་སྐྱོན་དྲུག་འདི་སྤང་འཚལ་ལོ། </a><a data-m="2147812" data-d="3955">(325) །ཆུད་གཟན་དྲུག་གི་རྣམ་གྲངས་བསྟན་པ་ནི། །ངན་སོང་མི་འཇིགས་སྡིག་པའི་ལས་ངན་སོག །</a><a data-m="2151767" data-d="3668">རྙེད་དཀའི་དལ་འབྱོར་མི་ལུས་ཆུད་རེ་གཟན། །ཆོས་སྒོར་ཞུགས་ནས་ཕྱོགས་རིས་ཆགས་སྡང་བྱེད། ། </a><a data-m="2155435" data-d="3732">ཡང་དག་དོན་གྱི་དད་པ་ཆུད་རེ་གཟན། །ཐོས་བསམ་ཚིག་གི་ང་རྒྱལ་རྡོ་འཇོང་འཆང༌། ། </a><a data-m="2159167" data-d="4786">གནས་ལུགས་རྟོགས་པའི་ཤེས་རབ་ཆུད་རེ་གཟན། །ཟབ་མོའི་གསང་སྔགས་ཉམས་ལེན་དོན་བཞག་ནས། ། </a><a data-m="2163953" data-d="4577">གནད་མེད་བརྩོན་འགྲུས་དཀའ་ཐུབ་ཆུད་རེ་གཟན། །ཟུང་འཇུག་གཉིས་མེད་ཡེ་ཤེས་མཆོག་བོར་ནས། ། </a><a data-m="2168530" data-d="3958">སྣང་སྟོང་མཐར་འཛིན་སྒོམ་པ་ཆུད་རེ་གཟན། །རི་ངོགས་དབེན་གནས་ཆོས་སྒྲུབ་གནས་བཞག་ནས། ། </a><a data-m="2172488" data-d="3591">སྡེ་དགོན་གྲོང་འགྲིམ་དངོས་གྲུབ་ཆུད་རེ་གཟན། །དེ་བས་དེ་དག་ལམ་དུ་མ་སོང་གཅེས། ། </a><a data-m="2176079" data-d="8408">གསུངས་དུས། རང་གི་དལ་འབྱོར་གྱི་མི་ལུས་འདི་ཆུད་ཟོས་བྱེད་པའི་བྱ་བ་དྲུག་ཡོད། </a><a data-m="2184487" data-d="4248">གང་རེད་ཟེར་ན། ངན་སོང་གི་སྡུག་བསྔལ་ལ་མི་འཇིགས་ཏེ་</a><a data-m="2188735" data-d="2112">སྡིག་པའི་ལས་དུས་རྟག་ཏུ་གསོག་བསྡད་ན། </a><a data-m="2190847" data-d="2545">དལ་འབྱོར་གྱི་མི་ལུས་འདི་ཆུད་ཟོས་གཏོང་བཞག་རྒྱུ་རེད། </a><a data-m="2193392" data-d="4486">སོ་བྱང་སྔགས་གསུམ་གྱི་ཆོས་སྒོ་ལ་ཞུགས་ནས་དེ་ནས་རང་ཕྱོགས་ལྷ་རུ་མཐོང༌། </a><a data-m="2197878" data-d="2714">གཞན་ཕྱོགས་འདྲེ་རུ་ཕྱོགས་རིས་དང་ཆགས་སྡང་བྱས་ན། </a><a data-m="2200592" data-d="5212">ཆོས་སྒོར་ཞུགས་པ་ལས་དད་པ་མེད་པའི་རྟགས་རེད་དུས་དད་པ་ཆུད་ཟོས་སུ་སོང་འགྲོ་རེད། </a><a data-m="2205804" data-d="5179">ཐོས་བསམ་སྦོམ་པོ་ཅན་ཞིག་བྱས་ནས་དེའི་ང་རྒྱལ་གྱི་རྒྱུད་འགོས་ནས་</a><a data-m="2210983" data-d="2466">སངས་རྒྱས་མཐོང་ནའང་དད་པ་མེད་མཁན་ཞིག་འབྱུང་ན་</a><a data-m="2213449" data-d="2905">གནས་ལུགས་རྟོགས་པའི་ཤེས་རབ་འདི་ཆུད་ཟོས་གཟན་འགྲོ་རེད། </a><a data-m="2216354" data-d="3589">ཟབ་མོ་གསང་སྔགས་ཀྱི་དོན་ཉམས་སུ་ལེན་པ་འདི་ཕར་བཞག་ནས་</a><a data-m="2219943" data-d="5950">དོན་མེད་འཇིག་རྟེན་གྱི་ཚེ་འདིའི་བྱ་བ་ལ་བརྩོན་བསྡད་པ་འདི་</a><a data-m="2225893" data-d="2681">དཀའ་སྤྱད་སྙིང་རུས་ཐམས་ཅད་ཆུད་ཟོས་སུ་འགྲོ་རྒྱུ་རེད། </a><a data-m="2228574" data-d="4358">ཟུང་འཇུག་གཉིས་སུ་མེད་པའི་ཡེ་ཤེས་རང་གི་ངོ་བོ་ལ་ཡོད་པ་འདི་བོར་ནས། </a><a data-m="2232932" data-d="1970">ཡང་ན་སྣང་ཕྱོགས་ལ་ཞེན་པ་བྱས། </a><a data-m="2234902" data-d="3436">ཡང་ན་སྟོང་ཕྱོགས་ལ་ཞེན་པ་བྱས་ན་སྒོམ་པ་འདི་ཆུད་ཟོས་ལ་འགྲོ་ཡི་རེད། </a><a data-m="2238338" data-d="4308">རི་ངོགས་དབེན་པའི་གནས་སུ་ཆོས་སྒྲུབ་པའི་གནས་འདི་ཕར་བཞག་ནས། </a><a data-m="2242646" data-d="3951">མི་མང་པོ་ཚོགས་ས་སྡེ་པ་གྲོང་འགྲིམ་དུས་ཆགས་སྡང་མང་པོ་བསག་ན་</a><a data-m="2246597" data-d="3435">མཆོག་དང་ཐུན་མོང་གི་དངོས་གྲུབ་ཆུད་ཟོས་རེད་འགྲོ་དུས། </a><a data-m="2250032" data-d="2676">དེ་བས་དེ་དག་ལམ་དུ་མ་སོང་བ་གཅེས་པ་ཡིན། </a><a data-m="2252708" data-d="3434">(326) གོང་མའི་རྗེས་སུ་སྙེགས་པའི་ཆོས་དྲུག་ནི། །སྡིག་སྒྲིབ་བག་ཆགས་རྩད་ནས་གཅོད་འདོད་ན། ། </a><a data-m="2256142" data-d="3926">སེམས་ཉིད་རང་བཞིན་གཞི་རྩ་བྲལ་བ་ལྟོས། །དགོས་འདོད་ནོར་བུ་ཡིད་བཞིན་བཙལ་འདོད་ན། ། </a><a data-m="2260068" data-d="3685">ཟབ་མོའི་ལམ་ལ་རྩོལ་བ་རྒྱུན་དུ་བསྲིངས། །གནས་ལུགས་དོན་གྱི་ཆོས་ཉིད་རྟོགས་འདོད་ན། ། </a><a data-m="2263753" data-d="3434">བཙལ་བས་མི་རྙེད་རང་བཞིན་ཞོག་ལ་ལྟོས། །གདམས་ངག་ཉམས་ལེན་རྒྱུད་ལ་སྦྱོར་འདོད་ན། ། </a><a data-m="2267187" data-d="3715">རང་རྒྱུད་ཐུལ་ལ་དེ་ནས་ཉམས་སུ་ལོང༌། །སྙིང་ནས་དམ་ཆོས་ཚུལ་བཞིན་སྒྲུབ་འདོད་ན། ། </a><a data-m="2270902" data-d="3889">ཚེ་འདི་བློས་ཐོང་ཞེན་ཐག་འཁྲི་བ་ཆོད། །གོང་མའི་རྗེས་སུ་མྱུར་དུ་སྙེགས་འདོད་ན། ། </a><a data-m="2274791" data-d="3719">མཛད་སྤྱོད་ལྟོས་ལ་སྒྲུབ་པ་སྙིང་པོར་གྱིས། །འདི་དག་གནད་ཀྱི་མན་ངག་སྙིང་པོ་ཡིན། ། </a><a data-m="2278510" data-d="4175">གསུངས་དུས། ད་འདི་ཡང་སྔོན་བླ་མ་གོང་མ་རྣམས་ཀྱི་མཛད་སྤྱོད་ཀྱི་</a><a data-m="2282685" data-d="4129">རྗེས་སུ་སྙེགས་པའི་རྣམ་ཐར་སྐྱོང་བའི་ཆོས་དྲུག་ཡོད། གང་རེད་ཟེར་ན། </a><a data-m="2286814" data-d="4499">སྡིག་སྒྲིབ་བག་ཆགས་དང་བཅས་པ་རྩད་ནས་དག་སྟེ་རང་གི་རྒྱུད་ལ་</a><a data-m="2291313" data-d="2100">ཐར་པའི་ལམ་སྣེ་ཞིག་ཟིན་དགོས་འདུག་བསམ་ན། </a><a data-m="2293413" data-d="3024">སེམས་ཉིད་ཀྱི་རང་བཞིན་གཞི་རྩ་བྲལ་བ་འདི་ལྟོས་དང༌། </a><a data-m="2296437" data-d="2016">སྡིག་སྒྲིབ་ཐམས་ཅད་རང་ཤུགས་ཀྱིས་འདག་འགྲོ་རེད་ཟེར། </a><a data-m="2298453" data-d="2265">དགོས་འདོད་འབྱུང་བའི་ནོར་བུ་ཞིག་འཐོབ་དགོས་བསམ་ན་</a><a data-m="2300718" data-d="2257">བླ་མ་དམ་པའི་ཟབ་མོའི་གདམས་ངག་འདི་ལ། </a><a data-m="2302975" data-d="3434">ཐོས་བསམ་སྒོམ་གསུམ་གྱི་རྩོལ་བ་བྱས་ན་འདོད་རྒུ་མ་ལུས་པ་འབྱུང་བ་ཡིན། </a><a data-m="2306409" data-d="4374">གནས་ལུགས་ཀྱི་དོན་ཕྱིན་ཅི་མ་ལོག་པ་རྟོགས་དགོས་ཡོད་ན། </a><a data-m="2310783" data-d="2707">དེ་ལ་འབད་རྩོལ་མང་པོ་མི་བྱེད་པ་རང་བབས་ལྷོད་དེ་</a><a data-m="2313490" data-d="2231">བསམ་གཏན་ངང་ལ་ཞོག་དང་ཤེས་རེད་ཟེར། </a><a data-m="2315721" data-d="2180">གདམས་ངག་ཉམས་ལེན་ཐམས་ཅད་རྒྱུད་ལ་སྦྱོར་ཏེ་</a><a data-m="2317901" data-d="2421">ཆོས་དང་རང་རྒྱུད་གཅིག་ཏུ་འདྲེས་དགོས་ན། </a><a data-m="2320322" data-d="3600">རང་གི་རྒྱུད་ཀྱི་ཉོན་མོངས་པ་ཐུལ་ནས་གདམས་ངག་འདི་ཉམས་སུ་ལོང་དང་ཤེས། </a><a data-m="2323922" data-d="4031">སྙིང་ཐག་པ་ནས་དམ་པའི་ཆོས་ཁ་སེམས་མཚུངས་པ་ཅན་ཞིག་བསྒྲུབ་དགོས་ན། </a><a data-m="2327953" data-d="4289">འཇིག་རྟེན་ཚེ་འདིའི་བྱ་བ་ཐམས་ཅད་བློས་བཏང་སྟེ་ཚེ་འདི་ལ་ཞེན་ཐག་གི་འཁྲི་བ་ཆོད། </a><a data-m="2332242" data-d="3995">བླ་མ་གོང་མ་མཁས་པ་དང་གྲུབ་པ་རྣམས་ཀྱི་རྗེས་སུ་སྙེགས་ཏེ་</a><a data-m="2336237" data-d="1751">དེ་བྱེད་ཐུབ་པ་ཞིག་དགོས་འདུག་བསམ་ན། </a><a data-m="2337988" data-d="3108">གོང་མ་རྣམས་ཀྱི་མཛད་སྤྱོད་ལ་བལྟས་ཏེ་སྒྲུབ་པ་འདི་སྙིང་པོར་གྱིས། </a><a data-m="2341096" data-d="3396">འདི་དག་དམ་པའི་ཆོས་སྒྲུབ་པའི་གནད་ཀྱི་མན་ངག་གི་འདི་ནི་</a><a data-m="2344492" data-d="4308">མཐར་ཐུག་པར་འགྱུར་པ་ཡིན་པས་དེ་ལྟར་བརྩོན་པར་གྱིས་ཤིག །</a><a data-m="2348800" data-d="4277">(327) སྤྱི་ཡི་ཚུལ་དང་མི་མཐུན་ཆོས་དྲུག་ནི། །རང་གིས་ངན་སྤྱོད་སྣ་དགུ་ཚང་བྱས་ནས། ། </a><a data-m="2353077" data-d="4737">གཞན་དག་མགུ་རེ་ཆོས་པའི་ལུགས་མ་ཡིན། །རང་གིས་གཡོ་སྒྱུ་ཁྲམ་གསུམ་ཚང་བྱས་ནས། ། </a><a data-m="2357814" data-d="4100">དཀོན་མཆོག་མཉེས་རེ་ཆོས་པའི་ལུགས་མ་ཡིན། །དབེན་པའི་གནས་སུ་བརྩོན་པས་མི་བསྒྲུབ་པར། ། </a><a data-m="2361914" data-d="6964">ཆོས་ལ་རེ་འཁང་ཆོས་པའི་ལུགས་མ་ཡིན། །ཚིག་ཏུ་སྙིང་རྗེ་ལག་ལེན་རང་འདོད་སྒྲུབ། ། </a><a data-m="2368878" data-d="4247">གཞན་དོན་འགྲུབ་རེ་ཆོས་པའི་ལུགས་མ་ཡིན། །སེམས་ལ་བདག་འཛིན་ཁ་ལ་སྟོང་པ་ཉིད། ། </a><a data-m="2373125" data-d="8233">ཐར་ལམ་སྙོགས་རེ་ཆོས་པའི་ལུགས་མ་ཡིན། །སེམས་ལ་རང་ལྟ་ཁ་ལ་མཐའ་བྲལ་ཟེར། ། </a><a data-m="2381358" data-d="7428">གནས་ལུགས་རྟོགས་རེ་ཆོས་པའི་ལུགས་མ་ཡིན། །དེ་བས་བསྟན་པ་སྤྱི་ཡི་སྲོལ་ཉམས་སྤང༌། ། </a><a data-m="2388786" data-d="5981">གསུངས་དུས། ཆོས་པ་སྤྱིའི་ཚུལ་དང་མི་མཐུན་པའི་ཆོས་དྲུག་ཡོད། </a><a data-m="2394767" data-d="4157">རང་གི་རྒྱུད་འདི་ན་ངན་པའི་སྤྱོད་པ་སྲོག་གཅོད་པ་ཆང་འཐུང་བ། </a><a data-m="2398924" data-d="3191">བུད་མེད་བསྟེན་པ་ལ་སོགས་སྣ་དགུ་ཚང་ནས་གཞན་དག་གིས་</a><a data-m="2402115" data-d="3883">ང་ཆོས་པ་རེད་བསམ་ནས་རེ་བ་བྱས་ན་དེ་ཆོས་པའི་ལུགས་མ་ཡིན། </a><a data-m="2405998" data-d="3191">རང་གིས་གཡོ་སྒྱུ་ཁྲམ་གསུམ་གྱི་སྒོ་ནས་གཞན་མགོ་སྐོར་ནས། </a><a data-m="2409189" data-d="4201">བླ་མ་དང་དཀོན་མཆོག་མཉེས་པའི་རེ་བ་བྱས་ན་དེ་ཆོས་དང་འགལ་བ་རེད། </a><a data-m="2413390" data-d="3156">འདི་ཆོས་པའི་ལུགས་མ་ཡིན། དབེན་པའི་གནས་སུ་</a><a data-m="2416546" data-d="4539">རྩེ་གཅིག་ཏུ་སྒྲུབ་པ་མ་བྱེད་པ་རྣམ་གཡེང་འདུ་འཛི་ཤ་སྟག་གི་འདུ་འཛི་འབྱུང་ཚེ་</a><a data-m="2421085" data-d="1536">ངས་ཆོས་དེ་ཙམ་བསྒྲུབས་ཡིན། </a><a data-m="2422621" data-d="4788">ད་རུང་ཉམས་དང་རྟོགས་པ་སྐྱེ་ཡོད་མིན་ཟེར་རེ་འཁང་ཡིན་པ་ཆོས་པའི་ལུགས་མ་ཡིན། </a><a data-m="2427409" data-d="4501">ཚིག་གིས་ནི་སེམས་ཅན་ཐམས་ཅད་ཤ་ཚ། སྙིང་རྗེ་ཟེར། </a><a data-m="2431910" data-d="2713">ལག་ཏུ་ལེན་རྒྱུ་རང་དོན་ཁོ་ན་བསྒྲུབས་ནས་</a><a data-m="2434623" data-d="3235">གཞན་དོན་བྱས་པ་ཡིན་བསམ་པ་འདི་ཆོས་དང་མཐུན་པའི་ལུགས་མ་ཡིན། </a><a data-m="2437858" data-d="2434">སེམས་ལ་བདག་འཛིན་གྱི་མདུད་པ་འདི་</a><a data-m="2440292" data-d="2686">བསྡམ་ཐག་ཆོད་བྱས་ཁ་ནས་ཐམས་ཅད་སྟོང་པ་ཉིད། </a><a data-m="2442978" data-d="5031">ཐར་ལམ་གྱི་གོ་འཕང་ཐོབ་འགྲོ་རེ་བ་འདི་ཆོས་དང་མཐུན་པའི་ལུགས་མ་ཡིན། </a><a data-m="2448009" data-d="4880">སེམས་ལ་རང་གི་ལྟ་བ་གང་འདྲའི་ཡོད་ན་</a><a data-m="2452889" data-d="2959">རྟག་ལྟ་ཆད་ལྟ་ཅི་སྒོམ་གྱི་ཡོད་ན་འདི་མཆོག་ཏུ་འཛིན། </a><a data-m="2455848" data-d="3082">ཁ་ནས་མཐའ་བྲལ་སྟོང་པ་ཉིད་ཟེར་</a><a data-m="2458930" data-d="2491">གནས་ལུགས་རྟོགས་པའི་རེ་བ་འདི་ཆོས་པའི་ལུགས་མ་ཡིན། </a><a data-m="2461421" data-d="3946">དེ་རྣམས་བྱས་ན་བསྟན་པ་སྤྱི་ཡི་བཀའ་སྲོལ་འདི་ཉམས་འགྲོ་བ་ཡིན། </a><a data-m="2465367" data-d="4774">(328) ཤིན་ཏུ་དགེ་ཞིང་ལེགས་པའི་ཆོས་དྲུག་ནི། །བསྟན་པ་གནས་ཤིང་དལ་འབྱོར་ཐོབ་དུས་འདིར། ། </a><a data-m="2470141" data-d="3859">འཁོར་བའི་དོང་ལས་མྱུར་དུ་འབྲོས་རེ་རན། །ཐོས་བསམ་སྙིང་པོའི་ཉམས་སུ་ལེན་དུས་འདིར། ། </a><a data-m="2474000" data-d="3814">རང་རྒྱུད་ཁེངས་པའི་ཆོས་དང་བསྲེ་རེ་རན། །སྣ་ཚོགས་སྡུག་བསྔལ་འགལ་རྐྱེན་མང་དུས་འདིར། ། </a><a data-m="2477814" data-d="9694">སྒྲུབ་པའི་ཆོས་ལ་སྙིང་རུས་བསྐྱེད་རེ་རན། །ཚོགས་དྲུག་སྒོ་ལ་ཡུལ་དྲུག་ཤར་དུས་འདིར། ། </a><a data-m="2487508" data-d="3949">གཟུང་འཛིན་གཉིས་སྣང་རང་སར་གྲོལ་རེ་རན། །ལྟ་སྒོམ་སྤྱོད་པའི་དོན་ལ་སྒོམ་དུས་འདིར། ། </a><a data-m="2491457" data-d="5336">རིག་པའི་རྩལ་སྦྱོང་ཕྱོགས་མེད་བྱེད་རེ་རན། །གཏན་གྱི་འདུན་མ་ད་རེས་སྒྲུབ་དུས་འདིར། ། </a><a data-m="2496793" data-d="3598">བརྩེ་བའི་གདམས་ངག་འབད་པས་སྒྲུབ་རེ་རན། །དེ་ལྟར་གཉེན་པོས་རང་ཚོད་མ་ཟིན་ན། ། </a><a data-m="2500391" data-d="2351">འཆི་དུས་ལུས་ལ་འཆི་བདག་བཞད་གད་བྱེད། ། </a><a data-m="2502742" data-d="12209">གསུངས་དུས། ཤིན་ཏུ་དགེ་སྟེ་བྱ་བ་འདི་དག་བྱས་ན་གནས་སྐབས་དགེ་བ་དང༌། </a><a data-m="2514951" data-d="3388">མཐར་ཐུག་ངེས་ལེགས་ལ་ཡོད་པའི་ཆོས་དྲུག་ཡོད། གང་རེད་ཟེར་ན། </a><a data-m="2518339" data-d="3794">སངས་རྒྱས་ཀྱི་བསྟན་པ་གནས། དལ་འབྱོར་གྱི་མི་ལུས་ཐོབ་པའི་སྐབས་འདིར། </a><a data-m="2522133" data-d="4310">དཔེར་ན་མཐུན་རྐྱེན་འཛོམས་དུས་ཡུལ་གཞན་དག་ཅིག་ལ་འགྲོ་དགོས་ན་</a><a data-m="2526443" data-d="1660">མཐུན་རྐྱེན་ཐམས་ཅད་འཛོམས་བསྡད་ཡོད་རེད། </a><a data-m="2528103" data-d="1851">འགྲོ་གང་ཐུབ་བྱེད་དགོས་རྒྱུ་རེད་དུས། </a><a data-m="2529954" data-d="2827">དཔེ་དེ་བཞིན་དུ་ཆོས་སངས་རྒྱས་ཀྱི་བསྟན་པ་གནས། </a><a data-m="2532781" data-d="3176">དལ་འབྱོར་གྱི་མི་ལུས་ཐོབ་དུས་ཁམས་གསུམ་འཁོར་བའི་དོང་ལས་འབྲོས་</a><a data-m="2535957" data-d="1703">ཆེ་ཐོན་ཆུང་ཐོན་བྱེད་དགོས་གསུངས། </a><a data-m="2537660" data-d="3513">ཐོས་བསམ་སྒོམ་གསུམ་གྱི་སྙིང་པོ་ཉམས་ལེན་བྱེད་པའི་དུས་འདིར། </a><a data-m="2541173" data-d="6020">རང་གི་རྒྱུད་འདི་ཆོས་དང་བསྲེས་ནས་ཆོས་དང་རང་རྒྱུད་འདི་</a><a data-m="2547193" data-d="1992">ཞུ་དག་འཕེར་བ་ཞིག་བྱེད་རེ་རན་ཡིན། </a><a data-m="2549185" data-d="3016">སྣ་ཚོགས་སྡུག་བསྔལ་གྱི་འགལ་རྐྱེན་ནད་མུག་འཁྲུག་རྩོད། </a><a data-m="2552201" data-d="2800">ཆགས་སྡང་རྨོངས་གསུམ་ཕྲག་དོག་འགལ་རྐྱེན་ཆེ་ནས་བཟུང་སྟེ། </a><a data-m="2555001" data-d="4193">ད་སྒྲུབ་པ་འདི་གཙོ་བོ་བྱས་ན་དྲག་ས་རེད་བསམ་ནས་དེ་ལ་སྙིང་རུས་བསྐྱེད་ནུས་པ་ཡིན། </a><a data-m="2559194" data-d="6256">ཡུལ་གཟུགས་སྒྲ་དྲི་རོ་རེག་བྱ་ཚོགས་དྲུག་གི་སྒོ་ལ་ཡུལ་དྲུག་ཤར་དུས་འདིར། </a><a data-m="2565450" data-d="4204">ཆགས་སྡང་གིས་ལས་མང་པོ་མི་བསགས་པ་གཟུང་འཛིན་གཉིས་སུ་སྣང་བའི་མདུད་པ་འདི་</a><a data-m="2569654" data-d="4650">རང་སར་གྲོལ་རྒྱུ་ལ་རན་པ་ཡིན། ལྟ་སྒོམ་སྤྱོད་པའི་དོན་ལ་སྒོམ་དུས་འདིར་ནི། </a><a data-m="2574304" data-d="4253">རང་གི་ལྟ་བ་རིག་པའི་རྩལ་སྦྱོང་སྟེ་ལྟ་སྒོམ་སྤྱོད་གསུམ་གང་གི་ཕྱོགས་ནས་ཀྱང་</a><a data-m="2578557" data-d="1753">ཡོན་ཏན་ཐམས་ཅད་རྫོགས་པ་རེད། </a><a data-m="2580310" data-d="1697">གཏན་གྱི་འདུན་མ་དམ་པའི་ཆོས་</a><a data-m="2582007" data-d="3387">ད་རེས་སྒྲུབ་ཆོག་ཆོག་རང་གི་ལག་མཐིལ་འདི་ན་ཡོད་དུས། </a><a data-m="2585394" data-d="3902">དཔལ་ལྡན་བླ་མའི་ཐུགས་བརྩེ་བ་ཆེན་པོའི་གདམས་ངག་གསུངས་འོང་བ་འདི། </a><a data-m="2589296" data-d="3613">དཔེར་ན་དབུལ་པོ་ཟས་དང་འཕྲད་པ་ལྟར་དུ་འབད་པས་སྒྲུབ་རེ་རན། </a><a data-m="2592909" data-d="4499">དེ་ལྟར་གཉེན་པོས་རང་ཚོད་ཟིན་ཏེ་མཐུན་རྐྱེན་ཚོགས་བཞིན་དུ་སྒྲུབ་པ་མ་བྱས་ན། </a><a data-m="2597408" data-d="5962">འཆི་དུས་དེ་ནས་འཆི་བདག་གིས་བཞད་གད་བྱེད་དེ་རང་སེམས་ཕམ་སྟེ་འཆི་བ་ཡིན། </a><a data-m="2603370" data-d="4129">(329) མི་འགྲུབ་འགལ་བ་གླབ་ཅོལ་ཆོས་དྲུག་ནི། །རང་གིས་རང་ལ་རང་དབང་མ་ཐོབ་པར། ། </a><a data-m="2607499" data-d="3839">གཞན་དབང་བྱེད་འདོད་འགལ་བ་གླབ་ཅོལ་ཞིག །རང་ཕན་མ་བསྒྲུབས་ཕན་འདོགས་མི་ནུས་བཞིན། ། </a><a data-m="2611338" data-d="3634">གཞན་ཕན་སྒྲུབ་འདོད་འགལ་བ་གླབ་ཅོལ་ཞིག །རང་ཉིད་སློབ་མའི་མཚན་ཉིད་མི་ལྡན་པར། ། </a><a data-m="2614972" data-d="4803">སློབ་དཔོན་བྱེད་འདོད་འགལ་བ་གླབ་ཅོལ་ཞིག །རང་ཉིད་ཀོ་སྐམ་བཞིན་དུ་མ་དུལ་བར། ། </a><a data-m="2619775" data-d="3885">གཞན་རྒྱུད་འདུལ་བ་འགལ་བ་གླབ་ཅོལ་ཞིག །རང་ལ་འདིར་རྒྱག་རྟོགས་པའི་གདེང་མེད་པར། ། </a><a data-m="2623660" data-d="3854">གཞན་ལ་སྒོམ་འབོགས་འགལ་བ་གླབ་ཅོལ་ཞིག །རང་ཉིད་ཐ་མལ་ཀུན་སྤྱོད་མ་ལོག་པར། ། </a><a data-m="2627514" data-d="3926">གཞན་དག་ཆོས་འགོད་འགལ་བ་གླབ་ཅོལ་ཞིག །དེ་འདྲའི་རང་བཞིན་སྐྱོན་གྱིས་མ་གོས་གཅེས། ། </a><a data-m="2631440" data-d="7604">གསུངས་ནས་བཟུང་སྟེ། ད་དེ་རྗེས་སུ་མི་འགྲུབ་པའི་བྱ་བ་གླབ་ཅོལ་ཟེར་</a><a data-m="2639044" data-d="2712">ཧོབ་ཀྱིས་བཟོས་བཞག་རྒྱུ་ཆོས་དྲུག་ཡོད། གང་རེད་ཟེར་ན། </a><a data-m="2641756" data-d="13976">ད་ལྟ་རང་ལ་ཡོད་པ་འདི་རང་དབང་མ་ཐོབ་པ། ཆོས་སྒྲུབ་པའི་མཐུན་རྐྱེན་ཐམས་ཅད་</a><a data-m="2655732" data-d="2627">ཕུན་སུམ་ཚོགས་པ་ཡིན་བསམ་སྤྲོ་བ་མ་བྱེད་པ། </a><a data-m="2658359" data-d="5254">གཞན་རྒྱལ་པོ་ཆེན་པོའི་གཡོག་བྱེད་རྒྱུ་ལྟ་བུ་ལ་བྱེད་འདོད་བྱེད་རྒྱུ་འདི་ནི་</a><a data-m="2663613" data-d="1073">འཁྲུལ་པ་རེད་གསུངས་རེད། </a><a data-m="2664686" data-d="3802">རང་གིས་ཕན་པ་མ་བསྒྲུབས་པས་རང་གི་རྒྱུད་ལ་ཕན་འདོགས་མི་ནུས་པ། </a><a data-m="2668488" data-d="3125">གཞན་སེམས་ཅན་གྱི་གཞན་དོན་སྒྲུབ་བསམ་རྒྱུ་འདི་དང་འགལ་བ་རེད། </a><a data-m="2671613" data-d="2741">རང་ཉིད་སློབ་མའི་མཚན་ཉིད་མ་ལྡན་བཞིན་དུ་</a><a data-m="2674354" data-d="3805">ད་རུང་བླ་མའི་མཚན་ཉིད་ལྡན་པའི་སློབ་དཔོན་བྱེད་འདོད་རྒྱུ་འདིའང་རྒྱབ་འགལ་རེད། </a><a data-m="2678159" data-d="4199">རང་ཉིད་ཀོ་བ་སྐམ་པོ་བཞིན་དུ་སེམས་མ་དུལ་དུས་</a><a data-m="2682358" data-d="3884">གཞན་སློབ་མ་ལ་ཁྲིད་འབུལ་ཏེ་གཞན་རྒྱུད་འདུལ་བ་འདིའང་འགལ་བ་རེད། </a><a data-m="2686242" data-d="2850">རང་ལ་འདིར་རྒྱག་རྟོགས་པའི་གདེང་མེད་པར་</a><a data-m="2689092" data-d="3300">གཞན་ལ་ཉམས་ཁྲིད་སྒོམ་ཡིན་ཟེར་འབོགས་པ་འདི་འགལ་བ་རེད། </a><a data-m="2692392" data-d="3928">རང་ཉིད་ཐ་མལ་ཀུན་སྤྱོད་སོ་སོ་སྐྱེ་བོའི་བྱ་བ་ལས་མ་འདས་པ་</a><a data-m="2696320" data-d="6322">གཞན་དག་དམ་པའི་ཆོས་ལ་འགོད་ནུས་པ་དེ་རྫི་བོས་བྱ་ཁྱུང་སྒྲུབ་པ་ལྟ་བུ་རེད། </a><a data-m="2702642" data-d="3068">དེ་འདྲའི་རང་བཞིན་སྐྱོན་གྱིས་མ་གོས་པ་གཅེས་པ་ཡིན། </a><a data-m="2705710" data-d="4117">(330) དམ་ཆོས་ལེགས་པར་བསྐུལ་བའི་ཆོས་དྲུག་ནི། །དོན་མེད་འཇིག་རྟེན་བྱ་བ་སྤོང་འདོད་ན། ། </a><a data-m="2709827" data-d="3923">དད་པ་སྐྱེ་དུས་བྱ་བྱེད་འཕྲོ་ལ་ཞོག །བྱས་ཀྱང་ཆུ་གཉེར་འདྲ་སྟེ་ཟིན་དུས་མེད། ། </a><a data-m="2713750" data-d="8988">དབེན་པའི་གནས་སུ་ཕྱིན་ནས་སྒྲུབ་འདོད་ན། །དྲན་དུས་དྲན་པ་ཤོལ་མེད་དེ་ཀར་སོང༌། ། </a><a data-m="2722738" data-d="4052">དེ་དུས་མ་ཕྱིན་འགལ་རྐྱེན་བཤོལ་འདེབས་མང༌། །བླ་མ་བསྟེན་དུས་ཅི་གསུང་བཀའ་ཉན་དགོས། ། </a><a data-m="2726790" data-d="4509">ངས་བྱས་ཡུས་ཀྱིས་ཐུགས་ཟིན་དུས་མི་འོང༌། །སེམས་ཉིད་བལྟ་དུས་མ་བཅོས་རང་བཞག་དགོས། ། </a><a data-m="2731299" data-d="4027">མ་བཞག་བཅོས་མས་རང་ངོ་མཐོང་དུས་མེད། །ཡོན་ཏན་འཚོལ་དུས་བརྩོན་འགྲུས་གཉུག་བསྲིང་དགོས། ། </a><a data-m="2735326" data-d="4020">ངང་ཐུང་རེས་འཇོག་ཡོན་ཏན་རྫོགས་དུས་མེད། །ཟད་སར་སྐྱེལ་དུས་གནས་ལུགས་ས་ཟིན་དགོས། ། </a><a data-m="2739346" data-d="2856">གཞན་དུ་བཙལ་བས་རྙེད་པའི་དུས་མི་འོང༌། ། </a></p>
</section></article>
</div>


<p id="mengag-dzo-13" style="font-size: 26pt; color: brown;">སྒྲ་བཅུ་གསུམ་པ།</p>         
<audio id="hyperplayer16" style="position:relative; width:97%" src="https://d3ctxlq1ktw2nl.cloudfront.net/staging/2024-11-18/4174847c-9b8d-7297-8547-4ae41340fe1f.mp3" type="audio/mp3" controlsList="nodownload" controls></audio>

          <div id="hypertranscript16" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="3759">གསུངས་དུས། དེ་གང་རེད་ཟེར་ན། དོན་མེད་འཇིག་རྟེན་གྱི་བྱ་བ་འདི་འཁྲུལ་པ་རེད། </a><a data-m="3759" data-d="2008">སྤང་དགོས་བསམ་པ་ཞིག་དྲན་སོང་ན། </a><a data-m="5767" data-d="4148">ཆོས་ལ་དད་པ་སྐྱེ་བའི་དུས་སུ་བྱ་བ་ཐམས་ཅད་བྱེད་འཕྲོ་བཅད་དེ་</a><a data-m="9915" data-d="1348">ཕར་གཡུག་ཤོག་གསུངས་རེད། </a><a data-m="11263" data-d="4227">དོན་མེད་འཇིག་རྟེན་གྱི་བྱ་བ་བྱེད་བསྡད་ན་ཆུའི་གཉེར་མ་དང་འདྲ། </a><a data-m="15490" data-d="2892">གཅིག་གི་རྗེས་ལ་གཅིག་སླེབས་ཏེ་ནམ་ཡང་ཟིན་དུས་མེད་པས་ན། </a><a data-m="18382" data-d="3708">དབེན་པའི་གནས་སུ་བྱ་བྲལ་བྱེད་དེ་རྩེ་གཅིག་ཏུ་སྒྲུབ་པ་བྱེད་དགོས། </a><a data-m="22090" data-d="5326">རི་ཁྲོད་ལ་སྒྲུབ་པ་བྱེད་དགོས་བསམ་ན། དེ་ནས་དྲན་མ་ཐག་རི་ཁྲོད་ལ་སོང་སྟེ་</a><a data-m="27416" data-d="2713">སྒྲུབ་པ་རྩེ་གཅིག་བྱས་ན་དགའ་རྒྱུ་རེད་མ་གཏོགས། </a><a data-m="30129" data-d="4108">ད་ལྟ་མིན་རྗེས་ལ་ཁོམ་འོང་དུས་ཡིན་དུས་ཡུན་རིང་སོང་ན་སྒྲུབ་པའི་དུས་མེད། </a><a data-m="34237" data-d="3190">དེ་དུས་མ་ཕྱིན་འགལ་རྐྱེན་གྱི་བཤོལ་འདེབས་མང་བ་ཡིན། </a><a data-m="37427" data-d="3302">བླ་མ་བསྟེན་དུས་བླ་མས་ཅི་གསུང་བཀའ་བཞིན་དུ་ཉན་དགོས་མ་གཏོགས། </a><a data-m="40729" data-d="2223">ངས་བླ་མ་ལ་ཞབས་ཏོག་བྱས་བཞག་ཡིན། </a><a data-m="42952" data-d="3871">ངས་རང་འདོད་བྱས་བཞག་རྒྱུའི་ཡུས་མང་པོ་བཤད་ན་བླ་མའི་ཐུགས་ཟིན་དུས་མི་འོང༌། </a><a data-m="46823" data-d="4153">སེམས་ཀྱི་ངོ་བོ་བལྟ་དུས་མ་བཅོས་རང་སར་བཞག་དགོས་མ་གཏོགས། </a><a data-m="50976" data-d="5034">མ་བཞག་སེམས་ལ་སྒུལ་སྐྱོད་མང་པོ་བྱེད་བསྡད་ན་ཆོས་ཉིད་ཀྱི་རང་ངོ་མཐོང་དུས་མེད། </a><a data-m="56010" data-d="3866">ཡོན་ཏན་འཚོལ་བའི་དུས་སུ་ཉིན་དང་མཚན་མི་དལ་བ་བརྩོན་འགྲུས་ཀྱི་སྒོ་ནས་</a><a data-m="59876" data-d="3271">བུང་བ་མེ་ཏོག་ལ་རོལ་བ་ལྟ་བུ་གཉུག་བསྲིང་བ་དགོས་མ་གཏོགས། </a><a data-m="63147" data-d="3318">ཉི་མ་གཅིག་གཉིས་ཞིག་གིས་ཡོན་ཏན་རྒྱུད་ལ་སྐྱེ་དགོས་རྒྱུ་དང༌། </a><a data-m="66465" data-d="3434">ཡང་བྱ་བ་གཅིག་ཟིན་དུས་གཅིག་བཞག་པས་ཡོན་ཏན་རྩལ་རྫོགས་དུས་མེད། </a><a data-m="69899" data-d="3346">ཆོས་ཉིད་ཟད་ས་ལ་སྐྱེལ་དུས་གནས་ལུགས་ཀྱི་བཙན་ས་ཟིན་དགོས། </a><a data-m="73245" data-d="3951">དེ་མ་ཡིན་པ་རང་གི་རྒྱུད་ལ་ཆོས་ཉིད་ཡོད་པ་འདི་</a><a data-m="77196" data-d="3544">མི་ཤེས་པ་གཞན་དུ་བཙལ་བས་རྙེད་པའི་དུས་མེད་གསུངས། </a><a data-m="80740" data-d="6828">(331) གནས་ལུགས་སྒྲུབ་པའི་གཉེན་པོ་རྣམ་དྲུག་ནི། །ཆེ་བཟང་མཐོ་ས་མི་གཟུང་དམན་པའི་འདུག་སར་བསྡད། ། </a><a data-m="87568" data-d="4551">མང་པོའི་འགོ་དཔོན་མི་བྱ་བཟང་པོའི་འོག་ཏུ་ཞུགས། །བཟང་འདོད་སྙན་གྲགས་མི་སྒྲུབ་ངར་འཛིན་རི་བོ་སྒྱེལ། ། </a><a data-m="92119" data-d="6230">རང་འདོད་རྒྱལ་ཁ་མི་སྒུག་ཆོག་ཤེས་ཕམ་ཁ་བླང༌། །མི་ངོའི་དཀར་ནག་མི་ལྟ་རང་རྒྱུད་དགེ་སྡིག་ལྟ། ། </a><a data-m="98349" data-d="5928">ཚོགས་དྲུག་ཡུལ་ལ་མི་ཡེང་སེམས་ཀྱི་རང་ངོ་ལྟོས། །དེ་ལྟར་རྣམ་པ་དྲུག་ལྡན་སྒྲུབ་པ་གནད་དུ་ཕྱིན། ། </a><a data-m="104277" data-d="4619">གསུངས་དུས། གནས་ལུགས་རྟོགས་པའི་གཉེན་པོ་རྣམ་པ་དྲུག་ཡོད། </a><a data-m="108896" data-d="3473">གང་རེད་ཟེར་ན། རང་གོ་ས་མཐོན་པོ་ཡིན། རིགས་བཟང་པོ་ཡིན། </a><a data-m="112369" data-d="3333">འབྱོར་པ་ཆེན་པོ་ཡིན་བསམ་མཐོ་ས་མི་གཟུང༌། མ་དམའ་ས་ལ་བསྡད་དེ་</a><a data-m="115702" data-d="3623">དམན་པའི་ས་བཟུང་ནས་ཡོན་ཏན་གང་ཡང་མེད་པ་ཞིག་བྱས་ན་དགའ་གསུངས། </a><a data-m="119325" data-d="6382">དེ་ནས་མི་མང་པོའི་འགོ་དཔོན་མི་བྱ་བ་རང་གི་བྱ་བ་འདི་བཟང་པོ་ཅན་ཞིག་བྱེད་དེ་དགའ་གསུངས། </a><a data-m="125707" data-d="4117">རང་གིས་བྱ་བ་བྱེད་པ་འདི་སྙན་པ་དང་གྲགས་པ་འོང་འདོད་མི་བྱེད་པར། </a><a data-m="129824" data-d="3283">རང་གིས་བྱས་བཞག་རྒྱུ་འདི་ལ་ང་རྒྱལ་གྱི་རི་བོ་འདི་སྒྱེལ་བཞག་ན་དགའ། </a><a data-m="133107" data-d="5761">རང་འདོད་ཀྱིས་རྒྱལ་ཁ་མི་བསྒྲུབ་པ་རང་ཉིད་ཆོག་ཤེས་ཀྱིས་ཕམ་ཁ་བླང་ན་དེ་དགའ་བ་ཡིན། </a><a data-m="138868" data-d="6083">མི་ཚོའི་ངོ་དཀར་ནག་ལ་མི་ལྟ་བ་རང་རྒྱུད་ཀྱིས་དགེ་སྡིག་</a><a data-m="144951" data-d="2206">གང་བྱེད་ཀྱི་འདུག་དྲན་ཤེས་བག་ཡོད་ཀྱིས་ལྟ་སྟེ། </a><a data-m="147157" data-d="4079">སྡིག་པ་སྤང་དགེ་བ་སྒྲུབ་ན་དགའ། ཚོགས་དྲུག་གི་ཡུལ་ལ་མི་གཡེང་བ་</a><a data-m="151236" data-d="4938">སེམས་ཀྱི་རང་ངོ་ལྟ་དེ་ལྟར་རྣམ་པ་དྲུག་དང་ལྡན་ན་ཆོས་སྒྲུབ་པ་གནད་དུ་ཕྱིན་པ་ཡིན། </a><a data-m="156174" data-d="4450">(332) ངེས་པ་རྣམ་དྲུག་མན་ངག་བསྟན་པ་ནི། །མོས་གུས་གདུང་སེམས་བཅས་ཏེ་གསོལ་བ་འདེབས་ནུས་ན། ། </a><a data-m="160624" data-d="6257">སེམས་ཉིད་རང་ངོ་རྟོགས་ཤིང་བྱིན་རླབས་འཇུག་པར་ངེས། །རང་བབས་བྱར་མེད་ངང་ལ་ལྷུག་པར་གློད་ཤེས་ན། ། </a><a data-m="166881" data-d="4480">རང་རིག་གཉིས་མེད་ཡེ་ཤེས་ཇི་བཞིན་གསལ་བར་ངེས། །གཉིས་འཛིན་མཚན་མའི་རྣམ་རྟོག་རང་ངོ་བལྟ་ཤེས་ན། ། </a><a data-m="171361" data-d="5201">ངང་ཐོག་བཅོས་བསླད་མེད་པར་རང་ས་གྲོལ་བར་ངེས། །འཁྲུལ་སྣང་གཟུང་འཛིན་རྣམ་རྟོག་རང་སར་འཇོག་ཤེས་ན། ། </a><a data-m="176562" data-d="5003">རང་དངས་མི་རྟོག་ཡེ་ཤེས་རང་བཞིན་འཆར་བར་ངེས། །ཐབས་ཀྱིས་རིག་པ་གཅུན་ན་གནས་ལུགས་གདོད་མའི་གཞི། ། </a><a data-m="181565" data-d="4729">མི་གཡོ་སྤྲོས་དང་བྲལ་བའི་ལྷུན་གྲུབ་འཆར་བར་ངེས། །སྙོམ་ལས་ལེ་ལོ་མེད་པར་བརྩོན་འགྲུས་རྒྱུན་བསྲིངས་ན། ། </a><a data-m="186294" data-d="2795">ས་ལམ་ཡོན་ཏན་དྲོད་རྟགས་ནང་ནས་འཆར་བར་ངེས། ། </a><a data-m="189089" data-d="5033">གསུངས་ནས། རྒྱུ་འདི་བསྒྲུབ་ན་འབྲས་བུ་མི་བསླུ་བ་ངེས་པ་རྣམ་པ་དྲུག་ཡོད། </a><a data-m="194122" data-d="2342">གང་རེད་ཟེར་ན། བླ་མ་ལ་སངས་རྒྱས་དངོས་མཐོང༌། </a><a data-m="196464" data-d="3707">ཅི་མཛད་ལེགས་མཐོང་གི་མོས་གུས་གདུང་སྟེ་གསོལ་བ་འདེབས་ནུས་ན་</a><a data-m="200171" data-d="3913">སེམས་ཀྱི་ངོ་བོ་མི་རྟོགས་པའི་ཐབས་གཏན་ནས་མེད་གསུངས། </a><a data-m="204084" data-d="2578">རང་བབས་བྱར་མེད་ཀྱི་ངང་དུ་གློད་ཤེས་ན། </a><a data-m="206662" data-d="4192">རང་རིག་གཉིས་མེད་ཡེ་ཤེས་ཀྱི་ཉམས་མྱོང་སེམས་ལ་གསལ་མི་འོང་པའི་ཐབས་མེད། </a><a data-m="210854" data-d="4884">གཉིས་འཛིན་མཚན་མའི་རྣམ་རྟོག་ཐམས་ཅད་ཀྱི་རང་ངོ་བལྟས་ཏེ་རང་གྲོལ་གྱིས་གྲོལ་ཐུབ་ན། </a><a data-m="215738" data-d="4213">རིག་པ་རང་བཅོས་བསླད་མེད་པ་བཞག་དུས་</a><a data-m="219951" data-d="2180">ཆགས་སྡང་གི་རྟོག་པ་རང་སར་གྲོལ་འོང་བ་ཡིན། </a><a data-m="222131" data-d="3165">འཁྲུལ་སྣང་གཟུང་འཛིན་རྣམ་རྟོག་ཐམས་ཅད་ཐོག་མར་སྐྱེ་མེད། </a><a data-m="225296" data-d="2736">བར་དུ་གནས་མེད། ཐ་མ་འགག་མེད་དུ་རང་སར་འཇོག་ཤེས་ན། </a><a data-m="228032" data-d="3699">ཆོས་ཉིད་ངང་གི་དངས་ཤིང་མི་རྟོག་པའི་ཡེ་ཤེས་འཆར་བར་ངེས་པ་ཡིན། </a><a data-m="231731" data-d="4194">ལུས་ཀྱི་འདུག་སྟངས། ངག་གི་སྨྲ་བརྗོད། སེམས་ཀྱི་སྒོམ་པས་</a><a data-m="235925" data-d="3788">རིག་པ་གནད་དུ་གཅུན་ན་གནས་ལུགས་འདོད་མའི་གཞི་མི་གཡོ་སྤྲོས་དང་བྲལ་བ་</a><a data-m="239713" data-d="2027">རང་ལ་ལྷུན་གྲུབ་ཏུ་འཆར་བར་ངེས་པ་ཡིན། </a><a data-m="241740" data-d="2577">སྙོམ་ལས་ལེ་ལོ་མེད་པ་ཉིན་མཚན་ཐམས་ཅད་</a><a data-m="244317" data-d="2062">དམ་པའི་ཆོས་ལ་བརྩོན་འགྲུས་རྒྱུན་བསྲིངས་ན། </a><a data-m="246379" data-d="2654">ས་ལམ་གྱི་ཡོན་ཏན་ཐམས་ཅད་རབ་ཀྱི་ཞག་སྐྱེད། </a><a data-m="249033" data-d="2949">འབྲིང་གི་ཟླ་སྐྱེད། ཐ་མའི་ལོ་སྐྱེད་དེ་འཆར་བར་འགྱུར་བ་ཡིན། </a><a data-m="251982" data-d="4594">(333) ཡིན་པ་དྲུག་གི་རྣམ་གྲངས་བསྟན་པ་ནི། །གཞན་དག་གཡོ་སྒྱུས་བསླུས་ན་རང་ཉིད་བསླུས་པ་ཡིན། ། </a><a data-m="256576" data-d="4834">གཞན་ལ་རྒྱལ་ཁ་བྱིན་ན་རང་ལ་བྱིན་པ་ཡིན། །གཞན་ལ་གདུག་རྩུབ་གནོད་པ་རང་ལ་བསྐྱལ་བ་ཡིན། ། </a><a data-m="261410" data-d="4713">གཞན་ལ་ཇི་ལྟར་ཕན་བཏགས་རང་ལ་བཏགས་པ་ཡིན། །གཞན་ལ་ཕྲག་དོག་གཤེ་སྐུར་རང་ལ་བཏབ་པ་ཡིན། ། </a><a data-m="266123" data-d="7148">གཞན་དོན་ཚོགས་གཉིས་ཅི་བསགས་རང་ལ་བསགས་པ་ཡིན། །དེ་འདྲ་གོ་བ་དཀོན་ཏེ་རྒྱུད་ལ་འགེལ་བ་དཀོན། ། </a><a data-m="273271" data-d="3837">དེ་བས་དེ་ཉིད་དོན་ལ་རང་གི་སེམས་སྦྱང་བྱ། ། </a><a data-m="277108" data-d="3433">གསུངས་དུས། ཡིན་པ་དྲུག་གི་རྣམ་གྲངས་རེད། གང་རེད་ཟེར་ན། </a><a data-m="280541" data-d="3071">གཞན་དག་གཡོ་སྒྱུས་བསླུས་བཞག་ན་རང་མགོ་སྐོར་བཞག་རྒྱུ་འདི། </a><a data-m="283612" data-d="3040">གཞན་དག་གཡོ་སྒྱུས་བསླུས་པའི་ཉེས་པ་འདི་རང་ལ་འོང་དུས་</a><a data-m="286652" data-d="3938">དེ་རང་ཕམ་ཁ་ལེན་འགྲོ་བ་ཡིན། གཞན་ལ་རྒྱལ་ཁ་བྱིན་བཞག་ན་</a><a data-m="290590" data-d="2715">དེ་གཞན་ཕན་བྱང་ཆུབ་སེམས་ཀྱིས་རྩིས་ཟིན་དུས་</a><a data-m="293305" data-d="3061">རང་ལ་རྒྱལ་ཁ་རང་ཤུགས་ཀྱིས་ཐོབ་མི་འོང་པའི་ཐབས་ཡོད་མ་རེད། </a><a data-m="296366" data-d="5848">གཞན་ཕ་རོལ་པོ་སེམས་ཅན་ལ་དགྲ་སྡང་བ་རུ་བལྟས་ཏེ་</a><a data-m="302214" data-d="3311">གདུག་རྩུབ་དང་གནོད་འཚེ་བྱས་ན། རང་དེའི་རྣམ་པར་སྨིན་པས་</a><a data-m="305525" data-d="2666">ཕྱི་མ་ངན་སོང་འགྲོ་དུས་རང་ལ་གནོད་པ་བསྐྱལ་བ་ཡིན། </a><a data-m="308191" data-d="3705">གཞན་ལ་ཆོས་དང་འཇིག་རྟེན་གང་གི་ཕྱོགས་ནས་ཕན་བཏགས་བཞག་ན། </a><a data-m="311896" data-d="3865">རང་ལ་དེའི་འབྲས་བུ་ཚེ་རབས་ཐམས་ཅད་དུ་ཕན་བཏགས་བཞག་རྒྱུ་ཡིན། </a><a data-m="315761" data-d="3428">གཞན་ལ་ཕྲག་དོག་དང་གཤེ་སྐུར་མང་པོ་བྱས་ན་</a><a data-m="319189" data-d="4726">རང་གི་རྒྱུད་དག་སྣང་མེད་པའི་མཚང་ཡིན་པས་རང་ལ་ཕྲག་དོག་གཤེ་སྐུར་བཏབ་པ་ཡིན། </a><a data-m="323915" data-d="5731">གཞན་སེམས་ཅན་གྱི་དོན་དུ་བསོད་ནམས་ཡེ་ཤེས་ཀྱི་ཚོགས་གཉིས་ག་ཚོད་བསགས་ན། </a><a data-m="329646" data-d="2778">རང་ཚོགས་རང་ཤུགས་ཀྱིས་ཚོགས་འོང་སྟེ་བསགས་པ་ཡིན། </a><a data-m="332424" data-d="7495">དེ་འདྲ་བ་གོ་བ་དཀོན་པས་ན་གོ་བ་འདི་མན་ངག་གིས་རྒྱུད་ལ་སྦྱར་བ་དཀོན་པ་ཡིན། </a><a data-m="339919" data-d="4151">དེ་བས་དེ་ཉིད་ཀྱི་དོན་རང་དོན་འདི་བློས་བཏང༌། </a><a data-m="344070" data-d="2708">གཞན་དོན་འདི་གཙོ་བོ་བྱས་པའི་བློ་སྦྱོང་བསྒོམ་དགོས། </a><a data-m="346778" data-d="4719">(334) འཛིན་པ་མེད་པའི་རྣམ་གྲངས་དྲུག་པོ་ནི། །དད་གུས་མེད་པའི་མི་ལ་ཐུགས་རྗེས་འཛིན་པ་མེད། ། </a><a data-m="351497" data-d="4443">ཤེས་རབ་མེད་པའི་མི་ལ་ཐོས་བསམ་འཛིན་པ་མེད། །དམ་ཚིག་མེད་པའི་མི་ལ་དངོས་གྲུབ་འཛིན་པ་མེད། ། </a><a data-m="355940" data-d="4481">བསླབས་ཀྱང་མི་ཉན་མི་ལ་ཁ་ཏས་འཛིན་པ་མེད། །རང་རྒྱུད་ངན་པའི་མི་ལ་ཆོས་ཀྱིས་འཛིན་པ་མེད། ། </a><a data-m="360421" data-d="2676">དྲིན་གཟོ་མེད་པའི་མི་ལ་ཕན་ཐོགས་འཛིན་པ་མེད། ། </a><a data-m="363097" data-d="6250">གསུངས་དུས། དེ་བས་ན་འཛིན་པ་མེད་པའི་རྣམ་གྲངས་དྲུག་ཡོད། གང་རེད་ཟེར་ན། </a><a data-m="369347" data-d="3675">དད་གུས་གཏན་ནས་མེད་པའི་མི་ལ་བླ་མ་དང་སངས་རྒྱས་བྱང་སེམས་ཀྱི་</a><a data-m="373022" data-d="1730">ཐུགས་རྗེས་རྗེས་སུ་བཟུང་བའི་དུས་མེད། </a><a data-m="374752" data-d="2445">ཐོས་བསམ་སྒོམ་གསུམ་གྱི་ཤེས་རབ་མེད་པའི་མི་ལ་</a><a data-m="377197" data-d="3466">དམ་པའི་ཆོས་ཀྱི་གནད་ཤེས་པའི་ལྟ་སྒོམ་སྤྱོད་གསུམ་འཛིན་པ་མེད། </a><a data-m="380663" data-d="2318">དམ་ཚིག་ཚུལ་བཞིན་དུ་མི་བསྲུང་བའི་མི་ལ་</a><a data-m="382981" data-d="2334">མཆོག་དང་ཐུན་མོང་གི་དངོས་གྲུབ་འཐོབ་རྒྱུ་མེད། </a><a data-m="385315" data-d="3599">ཡོན་ཏན་བཟང་པོ་དམ་པའི་ཆོས་ལ་འདི་འདྲ་དགོས་རེད་ཟེར་</a><a data-m="388914" data-d="3872">ཁ་ཏ་བསླབ་ན་དེ་ཚུལ་བཞིན་དུ་མི་ཉན་པའི་མི་འདི་ལ་</a><a data-m="392786" data-d="2502">ཁ་ཏ་བྱེད་མཁན་གཅིག་ཀྱང་ཡོད་མ་ཡིན། </a><a data-m="395288" data-d="2179">རང་གི་གཤིས་རྒྱུད་ཆགས་སྡང་ཚང་བའི་མི་ལ་</a><a data-m="397467" data-d="3345">དམ་པའི་ཆོས་ཀྱི་ཡོན་ཏན་འཛིན་པའི་དུས་མེད། </a><a data-m="400812" data-d="4057">ཕ་ལ་ཕན་པ་བྱས་ན་རང་ལ་ཚུར་ཕན་པ་བྱེད་པའི་དྲིན་</a><a data-m="404869" data-d="3733">དྲིན་ལན་གཟོ་མི་ཤེས་པའི་མི་ལ་ཕན་ཐོགས་པས་འཛིན་པ་མེད། </a><a data-m="408602" data-d="5421">(335) ཆོས་ཀྱིས་རྡུགས་པར་བསྟན་པ་རྣམ་དྲུག་ནི། །ནང་ནས་ཉོན་མོངས་དགྲ་རུ་མ་མཐོང་ན། ། </a><a data-m="414023" data-d="3829">ཕྱི་ནས་བླ་མའི་གདམས་པ་རྡུགས་པར་གདའ། །ཚེ་འདིའི་བྱ་བ་རྒྱབ་ཏུ་མ་བོར་ན། ། </a><a data-m="417852" data-d="3662">ཉམས་ལེན་འགྲུབ་པའི་དུས་ཤིག་རྡུགས་པར་གདའ། །རྒས་ཀའི་ཕྱི་ཚིས་སྡུག་དོགས་མ་སྤངས་ན། ། </a><a data-m="421514" data-d="3991">སྙིང་ནས་བརྩོན་པའི་དམ་ཆོས་རྡུགས་པར་གདའ། །ནང་ནས་རང་ལ་ངེས་ཤེས་མ་སྐྱེས་ན། ། </a><a data-m="425505" data-d="3749">ཆོས་དང་བླ་མའི་མོས་གུས་རྡུགས་པར་གདའ། །འཁོར་བའི་སྡིག་སྤྱོད་མི་དགེ་མ་སྤངས་ན། ། </a><a data-m="429254" data-d="3629">འཕགས་པའི་ཐུགས་རྗེས་འདྲེན་པ་རྡུགས་པར་གདའ། །གཅིག་ཏུ་ཨ་འཐས་བདེན་ཞེན་མི་འདོར་ན། ། </a><a data-m="432883" data-d="1984">ཕྱོགས་རིས་མེད་པའི་གདམས་པ་རྡུགས་པར་གདའ། ། </a><a data-m="434867" data-d="6555">གསུངས་དུས། ད་ཆོས་འདི་ཚུལ་བཞིན་དུ་ཅི་བྱེད་བསྡད་ནའང་</a><a data-m="441422" data-d="3583">ཆོས་ཀྱི་ནུས་པ་འདི་རང་གི་རྒྱུད་ལ་ཕན་མི་ཐོགས་པ་རྡུགས་པ་རེད། </a><a data-m="445005" data-d="4187">གང་ཡིན་ཟེར་ན། ནང་ནས་ཉོན་མོངས་པ་འདི་དགྲ་རུ་བལྟས་ཏེ་སྤངས་མ་ཐུབ་ན། </a><a data-m="449192" data-d="3471">ཕྱི་ནས་བླ་མའི་གདམས་ངག་གི་རྣོ་སོ་འདི་ཉོན་མོངས་ཀྱི་སྟེང་དུ་</a><a data-m="452663" data-d="1977">མི་འགྲོ་དུས་ཕན་ཐོགས་ཀྱི་མ་རེད། </a><a data-m="454640" data-d="2929">ཚེ་འདིའི་བྱ་བ་འཇིག་རྟེན་ཆོས་བརྒྱད་རྒྱབ་ཏུ་མ་བོར་ན་</a><a data-m="457569" data-d="4286">ཉམས་ལེན་ཡག་པོ་ཞིག་བྱེད་བསམ་ན་ཉམས་ལེན་རྒྱུད་ལ་སྐྱེ་བའི་དུས་མེད། </a><a data-m="461855" data-d="6162">ད་ལྟ་ནས་དམ་པའི་ཆོས་ཡག་པོ་བསྒྲུབ་དགོས། ཤི་ཁ་ལ་ཕན་རྒྱུ་རེད། </a><a data-m="468017" data-d="2030">རྒས་ཀའི་ཕྱི་ཚིས་ལ་བསམ་ནས་ཟས་གོས་དཔལ་འབྱོར་ཁོ་ན་ཆེད་དུ་མཛད་ནས་བཟུང༌། </a><a data-m="470047" data-d="1952">དེ་ནས་ངོ་མ་འཆི་བ་ཐོག་ལ་འབབ་འོང་དུས་</a><a data-m="471999" data-d="3921">དེའི་སྡུག་བསྔལ་འདི་སེལ་ཐུབ་ཀྱི་མ་རེད། </a><a data-m="475920" data-d="4427">སྙིང་ནས་བརྩོན་པའི་དམ་པའི་ཆོས་འདི་འཆི་བ་མ་དྲན་ན་རྡུགས་རྒྱུ་རེད། </a><a data-m="480347" data-d="3068">ནང་ནས་རང་ལ་ལྟ་སྒོམ་སྤྱོད་གསུམ་གྱི་ངེས་ཤེས་མ་སྐྱེས་ན་</a><a data-m="483415" data-d="3892">ཆོས་དང་བླ་མ་ལ་མོས་གུས་དང་ཡིད་ཆེས་ནམ་ཡང་སྐྱེ་ཡི་མ་རེད། </a><a data-m="487307" data-d="2953">འཁོར་བའི་སྡིག་པ་སྤྱོད་པའི་སྡིག་པ་མི་དགེ་བ་འདི་མ་སྤངས་ན། </a><a data-m="490260" data-d="2980">སངས་རྒྱས་བྱང་སེམས་འཕགས་པའི་ཐུགས་རྗེ་རྣམས་ཀྱིས་</a><a data-m="493240" data-d="2452">ཐར་པའི་ལམ་དུ་འདྲེན་པར་ནུས་ཀྱི་མ་རེད། </a><a data-m="495692" data-d="2458">གཅིག་ཏུ་རང་དོན་ཁོ་ན་ལ་ཨ་འཐས་དང་</a><a data-m="498150" data-d="3035">ཚེ་འདིའི་འཇིག་རྟེན་ཆོས་བརྒྱད་ཀྱི་བྱ་བ་ལ་བདེན་ཞེན་འདི་མ་དོར་ན། </a><a data-m="501185" data-d="2620">ཕྱོགས་རིས་མེད་པའི་གདམས་ངག་ཐོབ་པའི་ཕན་པ་མེད། </a><a data-m="503805" data-d="4149">(336) ཡི་ཆད་དགོད་རེ་བྲོ་བའི་ཆོས་དྲུག་ནི། །འདུག་དང་མི་འདུག་རང་དབང་ཆ་མེད་པའི། ། </a><a data-m="507954" data-d="3768">གནས་ཀྱི་སོ་ཚིས་ཡི་ཆད་དགོད་རེ་བྲོ། །སྤྱོད་དང་མི་སྤྱོད་རང་དབང་ཆ་མེད་པའི། ། </a><a data-m="511722" data-d="3490">ནོར་གྱི་གསོག་བྲུན་ཡི་ཆད་དགོད་རེ་བྲོ། །གོན་དང་མི་གོན་རང་དབང་ཆ་མེད་པའི། ། </a><a data-m="515212" data-d="3693">གོས་ཀྱི་རྩོལ་སྒྲུབ་ཡི་ཆད་དགོད་རེ་བྲོ། །ཟ་དང་མི་ཟ་རང་དབང་ཆ་མེད་པའི། ། </a><a data-m="518905" data-d="3699">ཟས་ཀྱི་བྱ་བྱེད་ཡི་ཆད་དགོད་རེ་བྲོ། །འགྲོགས་དང་མི་འགྲོགས་རང་དབང་མེད་པ་ཡི། ། </a><a data-m="522604" data-d="4366">གྲོགས་ཀྱི་ཉེས་ཁ་ཡི་ཆད་དགོད་རེ་བྲོ། །བསྟོངས་དང་མི་བསྟོངས་རང་དབང་མེད་པ་ཡི། ། </a><a data-m="526970" data-d="4957">བུ་ཚའི་གཅེས་སྤྲས་ཡི་ཆད་དགོད་རེ་བྲོ། །འཇིག་རྟེན་འཁྲུལ་པའི་སྤྱོད་པ་མཐོང་ཙ་ན། ། </a><a data-m="531927" data-d="2067">ཡི་ཆད་དགོད་རེ་བྲོ་བ་ཤིན་ཏུ་མང༌། ། </a><a data-m="533994" data-d="5683">གསུངས་དུས་བཟུང༌། ཁམས་གསུམ་འཁོར་བའི་བྱ་བའི་ལས་ལ་</a><a data-m="539677" data-d="4786">རེ་བའི་ཡི་ཆད་དགོད་བྲོ་སྟེ་འཁྲུལ་པ་ཡིན་པ་ཤེས་ཏེ། ཅི་རེད་ཟེར་ན། </a><a data-m="544463" data-d="4610">རང་ཡུན་རིང་པོ་སྡོད་དང་མི་སྡོད། ནམ་འཆི་ཆ་མེད། འཆི་རྐྱེན་ངེས་མེད་ཆ་མེད་དུས། </a><a data-m="549073" data-d="3349">ད་རུང་སྡོད་སའི་ཁང་པ་བཟོ་མཁར་བརྩིགས་དེ་འདྲ་བྱེད་དེ། </a><a data-m="552422" data-d="3368">འཕགས་པ་ཞིག་གིས་གཟིགས་ན་དགོད་བྲོ་བའི་ཆོས་རེད། </a><a data-m="555790" data-d="4016">རང་གི་ནོར་དང་ལོངས་སྤྱོད་ཐམས་ཅད་རང་དབང་དུ་སྤྱོད་དང་མི་སྤྱོད་ཆ་མེད། </a><a data-m="559806" data-d="5684">རྒྱུ་མང་པོ་ཞིག་ལྷན་ཅིག་ཏུ་གསོག་བསྡད་ན། ནམ་ཞིག་འདི་ཡང་ན་དཔོན་གྱིས་བཟའ། </a><a data-m="565490" data-d="3028">ཡང་ན་དགྲ་ཡིས་བརླག་འགྲོ་དུས་འདི་དགོད་རེ་བྲོ་བ་ཡིན། </a><a data-m="568518" data-d="2598">རང་གི་ལུས་ལ་གོན་དང་མི་གོན་ཆ་མེད་པ། </a><a data-m="571116" data-d="4155">གོས་མང་པོའི་རྩོལ་སྒྲུབ་བྱེད་བསྡད་ན་དེ་ཡང་ཡི་ཆད་ཀྱི་རྒྱུ་རེད། </a><a data-m="575271" data-d="4706">ཟས་ཟ་དང་མི་ཟ་རང་དབང་ཆ་མེད་པའི་ཟས་མང་པོ་བསགས་ཤིག་ཏུ་བྱས་ན་</a><a data-m="579977" data-d="3293">དེ་ཡང་བརླག་འགྲོ་དུས་ཡི་ཆད་དེ་དགོད་རེ་བྲོ། </a><a data-m="583270" data-d="3430">ཡུན་རིང་པོ་འགྲོགས་དང་མི་འགྲོགས་ཆ་མེད་པའི་ཕ་མ་སྤུན་མཆེད་</a><a data-m="586700" data-d="3999">ཉེ་འབྲེལ་གཉེན་ཚན་མཉམ་དུ་ལྷན་ཅིག་ཏུ་འདུག་པ་ཡི་ཆད་དགོད་རེ་བྲོ། </a><a data-m="590699" data-d="5695">རང་ལ་ཚུར་ཕན་བཏགས་དང་མི་བཏགས་ཆ་མེད་པའི་བུ་ཚ་མང་པོ་</a><a data-m="596394" data-d="2171">གཅེས་པར་སྐྱོང་བ་ནི་ཡི་ཆད་དགོད་རེ་ཡིན། </a><a data-m="598565" data-d="3980">འཇིག་རྟེན་འཁྲུལ་པའི་བྱ་སྤྱོད་ཐམས་ཅད་མཐོང་ཙ་ན་ཡི་ཆད་དགོད་བྲོ་བ་</a><a data-m="602545" data-d="3425">ཤིན་ཏུ་མང་པོ་ཡོད་པས་ན་དེ་སྤང་བར་བྱ་དགོས་པ་ཡིན། </a><a data-m="605970" data-d="4199">(337) དགོས་པ་དྲུག་གི་རྣམ་གྲངས་བསྟན་པ་ནི། །འཇིག་རྟེན་བྱ་བ་ཅིས་ཀྱང་འབོར་དགོས་ཤིང༌། ། </a><a data-m="610169" data-d="3788">མ་རིག་མུན་པ་ཅིས་ཀྱང་སངས་པ་དགོས། །གཟུང་འཛིན་མཁར་པོ་ཅིས་ཀྱང་འགྱེལ་དགོས་ཤིང༌། ། </a><a data-m="613957" data-d="6010">ཉམས་རྟོགས་ཡོན་ཏན་ཅིས་ཀྱང་གོང་འཕེལ་དགོས། །ཟུང་འཇུག་ཡེ་ཤེས་ཅིས་ཀྱང་འཆར་དགོས་ཤིང༌། ། </a><a data-m="619967" data-d="2198">སྐུ་གསུམ་ནོར་བུ་ཅིས་ཀྱང་ལོན་པ་དགོས། ། </a><a data-m="622165" data-d="3502">གསུངས་ནས་བཟུང༌། ད་ཡང་དགོས་པ་དྲུག་ཡོད། ཅི་རེད་ཟེར་ན། </a><a data-m="625667" data-d="5245">འཇིག་རྟེན་གྱི་བྱ་བ་འདི་སུ་དང་ཡིན་ནའང་ནམ་ཞིག་འབོར་འགྲོ་རེད་མ་གཏོགས་</a><a data-m="630912" data-d="3383">རང་གིས་ཚེ་གཅིག་ལ་ཁུར་འགྲོ་ས་གང་ཡང་མེད། </a><a data-m="634295" data-d="4483">དེ་ནས་མ་རིག་གི་མུན་པ་འདི་འཁྲུལ་བ་ཐམས་ཅད་ཀྱི་རྩ་བ་ཡིན་པས་</a><a data-m="638778" data-d="4730">དེ་མུན་པ་འདི་སངས་པ་དགོས། གཟུང་འཛིན་གྱི་མཁར་བརྩིགས་མང་པོ་བྱེད་རྒྱུ་འདི། </a><a data-m="643508" data-d="2444">གཟུང་འཛིན་མཁར་འདི་ཕར་གཞིག་དགོས། </a><a data-m="645952" data-d="3153">ཉམས་དང་རྟོགས་པའི་ཡོན་ཏན་བླ་མ་བསྟེན་གདམས་ངག་ཞུ་བའི་ཚེ་ན་</a><a data-m="649105" data-d="1525">གོང་ནས་གོང་དུ་འཕེལ་དགོས། </a><a data-m="650630" data-d="8219">ཐབས་ཤེས་ཟུང་འཇུག་གི་གདམས་ངག་འདི་ཤེས་ནས་རང་གི་རྒྱུད་ལ་ཉམས་སུ་ལེན་པ་དགོས། </a><a data-m="658849" data-d="3588">རང་གི་སེམས་ཀྱི་ངོ་བོ་འདི་སྐུ་གསུམ་གྱི་ནོར་བུ་ཡིན་དུས་</a><a data-m="662437" data-d="2258">དེ་རང་གི་རྒྱུད་ལ་ལོན་ཏེ་བདག་པོ་སྤྲད། </a><a data-m="664695" data-d="4012">ནོར་བུ་དགོས་འདོད་འབྱུང་བ་ཞིག་དགོས་སོ། ། </a><a data-m="669517" data-d="4241">(338) ཡ་ཆའི་རྣམ་གྲངས་དྲུག་པོ་བསྟན་པ་ནི། །རབ་ཏུ་བྱུང་ནས་ལོ་མང་ལོན་ན་ཡང༌། ། </a><a data-m="673758" data-d="4590">སྲུང་སྡོམ་གནང་བཀག་མི་ཤེས་ཡ་རེ་ཆ། །ཆོས་སྒོར་ཞུགས་ནས་ལོ་མང་ལོན་ན་ཡང༌། ། </a><a data-m="678348" data-d="5383">དགེ་སྡིག་ད་གཟོད་བསླབ་དགོས་ཡ་རེ་ཆ། །ཐེག་ཆེན་ཞུགས་ནས་ལོ་མང་ལོན་ན་ཡང༌། ། </a><a data-m="683731" data-d="6968">སེམས་བསྐྱེད་བསླབ་ཕྱོགས་མི་ཉེ་ཡ་རེ་ཆ། །ཐོས་བསམ་བྱས་ནས་ལོ་མང་ལོན་ན་ཡང༌། ། </a><a data-m="690699" data-d="4397">ཉམས་ལེན་བློ་ཁ་མ་ཕྱོགས་ཡ་རེ་ཆ། །སྒོམ་པ་བྱས་ནས་ལོ་མང་ལོན་ན་ཡང༌། ། </a><a data-m="695096" data-d="4269">དྲོད་རྟགས་ཡོན་ཏན་མ་སྐྱེས་ཡ་རེ་ཆ། །ལྟ་བ་རྟོགས་ནས་ལོ་མང་ལོན་ན་ཡང༌། ། </a><a data-m="699365" data-d="8753">དངོས་ཞེན་འཁྲུལ་པ་མ་ཞིག་ཡ་རེ་ཆ། །འདི་དག་མཁར་ལན་ཐོག་མར་བྱས་རྗེས་སུ། ། </a><a data-m="708118" data-d="4474">རྩིག་རྨང་གདོད་ནས་བླང་བ་ཤིན་ཏུ་མཚར། །བརྟགས་ཤིང་དགོད་བྲོ་བསམས་ཤིང་ཡི་མུག་པས། ། དམ་པ་བསྟེན་ལ་ཐོས་བསམ་སྒོམ་པ་སྒྲུབས། ། </a><a data-m="712592" data-d="2022">ད་ངའི་རྣམ་ཐར་འདི་འདི་ན་ཚང་ནས་འདུག །</a><a data-m="714614" data-d="2188">རབ་ཏུ་བྱུང་ནས་ལོ་མང་པོ་ཚང་སོང་ན་</a><a data-m="716802" data-d="3931">སོ་བྱང་སྔགས་གསུམ་གྱི་སྲུང་སྡོམ་ཐམས་ཅད་འདི་གནང་ཡོད། </a><a data-m="720733" data-d="3545">འདི་བཀག་ཡོད་མི་ཤེས་པ་ཤིན་ཏུ་ངོ་ཚ་བ་རེད་གསུངས། </a><a data-m="724278" data-d="2781">དམ་པའི་ཆོས་ཀྱི་སྒོ་རུ་ཞུགས་ནས་ལོ་མང་པོ་ཡིན་ན། </a><a data-m="727059" data-d="4641">དགེ་བ་བསྒྲུབ་རྒྱུ། སྡིག་པ་སྤང་རྒྱུ་ད་གཟོད་བསླབ་དགོས་པ་ངོ་ཚ་མོ་རེད། </a><a data-m="731700" data-d="3545">ཐེག་པ་ཆེན་པོའི་ཆོས་སྒོར་ཞུགས་ནས་ལོ་མང་དུ་སོང་ན་ཡང༌། </a><a data-m="735245" data-d="4067">བྱང་ཆུབ་སེམས་བསྐྱེད་ཀྱི་བསླབ་བྱ་ཕྱོགས་ཙམ་ལ་ཡང་མི་ཉེ་བ་ངོ་ཚ། </a><a data-m="739312" data-d="5287">ཐོས་བསམ་ལོ་མང་པོ་བྱས་ནའང་ཐོས་བསམ་གྱི་དོན་ཉམས་ལེན་མི་བྱེད་པ་ངོ་ཚ། </a><a data-m="744599" data-d="5561">སྒོམ་པ་བྱས་ནས་ལོ་མང་པོ་བྱུང་ནའང་སྒོམ་པའི་ཡོན་ཏན་གྱི་དྲོད་རྟགས་མ་སྐྱེས་པ་ཡ་རེ་ཆ། </a><a data-m="750160" data-d="5653">ལྟ་བ་རྟོགས་ནས་ལོ་མང་པོ་ཕྱིན་ནའང་དངོས་ཞེན་གྱི་འཁྲུལ་པ་མ་ཞིག་པ་ཡ་རེ་ཆ། </a><a data-m="755813" data-d="5086">འདི་དག་མཁར་ལན་ཐོག་མར་བྱས་རྗེས་སུ། །ཟེར་དུས། </a><a data-m="760899" data-d="4778">ཁང་པ་ཐོག་དགུ་པ་ཞིག་ཡར་བརྩིགས་བསམ་སྟེ་རྩིག་རྨང་གདོད་བརྩིགས་ཚར་དུས་</a><a data-m="765677" data-d="2578">རྩིག་རྨང་ལན་པ་འདི་ཤིན་ཏུ་མཚར་བ་ཡིན། </a><a data-m="768255" data-d="6647">བརྟགས་ཤིང་དགོད་བྲོ་འདི་སྐྱོན་འདི་ལ་བསམ་ན་ཁྲེལ་དགོད་ཤོར་ས་ཡི་མུག་པ་རེད། </a><a data-m="774902" data-d="3091">དམ་པ་བསྟེན་ལ་ཐོས་བསམ་སྒོམ་པ་སྒྲུབས། </a><a data-m="777993" data-d="3663">དེ་ཕྱིར་ན་ཡ་རེ་ཆ་མ་བྱེད་པ་མི་མཚར་བ་གྱིས་ཤིག་གསུངས། </a><a data-m="781656" data-d="3906">(339) ཆོས་ཉིད་རང་ཆས་གནད་དྲུག་བསྟན་པ་ནི། །མ་བརྟགས་མ་དཔྱད་རང་ངོ་རང་གིས་མཐོང༌། ། </a><a data-m="785562" data-d="4027">མ་བསམས་མ་ཕྱིས་འཁོར་བ་ཀ་ནས་དག །མ་བཅད་མ་བཀྲོལ་མཚན་མ་རང་སར་གྲོལ། ། </a><a data-m="789589" data-d="6908">མ་བཙལ་མ་བསྒྲུབས་སྐུ་ལྔ་ལྷུན་གྱིས་གྲུབ། །མ་སྤངས་མ་བླངས་སྐྱོན་ཡོན་མཐའ་ལས་འདས། ། </a><a data-m="796497" data-d="3852">མ་བྱས་མ་འབད་འཕྲིན་ལས་ལྷུན་གྱིས་གྲུབ། །དེ་ལྟར་སུས་ཤེས་སྙིང་པོའི་གནད་ལ་མཁས། ། </a><a data-m="800349" data-d="11260">གསུངས་དུས་བཟུང༌། ཆོས་ཉིད་རང་ཆས་ཀྱི་གནད་དྲུག་ཡོད། གང་རེད་ཟེར་ན། </a><a data-m="811609" data-d="2655">སེམས་ཀྱིས་བརྟག་དཔྱད་མང་པོ་གཏོང་མི་དགོས། </a><a data-m="814264" data-d="3134">ཆོས་ཉིད་ཀྱི་རང་ངོ་རང་གིས་མཐོང་གི་རེད་མ་གཏོགས། </a><a data-m="817398" data-d="7005">ཕྱི་ལ་ཉུག་བསྡད་རྒྱུ་མེད་གསུངས། མ་བསམས་མ་ཕྱིས་ཤིང་ཆེད་དུ་ཕ་སྤང་བྱ་ཟེར་མི་དགོས་འདུག །</a><a data-m="824403" data-d="2144">འཁོར་བ་ཀ་ནས་དག་བསྡད་ཡོད་གསུངས་རེད། </a><a data-m="826547" data-d="4689">དེ་ནས་རྟག་ཆད་ཀྱི་མཚན་མ་ཐམས་ཅད་ཐག་པ་འདྲ་ཞིག་བཅད་མི་དགོས་འདུག །</a><a data-m="831236" data-d="2624">ཆོས་ཉིད་ཀྱི་རང་ངོ་མཐོང་ན་རང་སར་གྲོལ་བསྡད་ཡོད། </a><a data-m="833860" data-d="5352">འཐོབ་བྱའི་ཡོན་ཏན་ཟེར་མཁན་འདིའང་འགའ་ཞིག་ཉུག་བསྡད་མི་དགོས་འདུག་</a><a data-m="839212" data-d="3919">སྐུ་ལྔ་ལྷུན་གྲུབ་ཏུ་ཡོད། ཆེད་དུ་སྒྲིབ་པ་སྤང་མི་དགོས། </a><a data-m="843131" data-d="3585">ཡོན་ཏན་དང་དུ་ལེན་མི་དགོས་སྐྱོན་ཡོན་གྱི་མཐའ་ལས་འདས་པ་ཡིན། </a><a data-m="846716" data-d="4674">སངས་རྒྱས་ཀྱི་རྟག་ཁྱབ་འཕྲིན་ལས་འདི་ཉིད་ཆེད་དུ་འབད་མི་དགོས་ལྷུན་གྱིས་གྲུབ་པ་ཡིན། </a><a data-m="851390" data-d="3123">དེ་ལྟར་སུས་ཤེས་ཆོས་ཉིད་སྙིང་པོའི་དོན་ལ་མཁས་གསུངས། </a><a data-m="854513" data-d="2710">ཆོས་ཉིད་ཀྱི་ལྟ་བ་རྟོགས་ཚར་ན་དེ་འདྲ་ཡིན་གསུངས་རེད། </a><a data-m="857223" data-d="4597">(340) བཤེས་གཉེན་མཁས་པའི་གདམས་ངག་རྣམ་དྲུག་ནི། །དད་མེད་དད་པ་བསྐྱེད་ལ་མཁས་པ་དང༌། ། </a><a data-m="861820" data-d="4109">བླང་དོར་གནས་ལ་སློབ་པར་མཁས་པ་དང༌། །སྒྲུབ་པས་གནད་དུ་གཏོང་ལ་མཁས་པ་དང༌། ། </a><a data-m="865929" data-d="3824">བར་ཆད་བགེགས་ལས་སྐྱོབ་པར་མཁས་པ་དང༌། །ཟུང་འབྲེལ་སྙན་བརྒྱུད་སྟོན་ལ་མཁས་པ་དང༌། ། </a><a data-m="869753" data-d="2028">རྐྱེན་ངན་ལམ་དུ་བསྒྱུར་ལ་མཁས་པའོ། ། </a><a data-m="871781" data-d="4259">གསུངས་དུས། ད་བཤེས་གཉེན་དམ་པས་ཐར་པའི་ལམ་སྟོན་པའི་མན་ངག་གི་གནད་ལ་</a><a data-m="876040" data-d="2424">མཁས་པ་རྣམ་པ་དྲུག་ཡོད། གང་རེད་ཟེར་ན། </a><a data-m="878464" data-d="4715">དད་པ་མེད་པའི་མཐའ་འཁོབ། ཀླ་ཀློ། ལོག་ལྟ་ཅན་ཡིན་ནའང་</a><a data-m="883179" data-d="3702">བཤེས་གཉེན་གྱི་ཞལ་མཐོང་བ་དང་ཆོས་གསུངས་པ་ཙམ་གྱིས་དད་པ་བསྐྱེད་མཁས་པ། </a><a data-m="886881" data-d="4406">དེ་ཐམས་ཅད་ལ་དགེ་བ་བླང་རྒྱུ། སྡིག་པ་དོར་རྒྱུ་དེ་འདྲ་རེད་ཟེར་ན། </a><a data-m="891287" data-d="5881">དེ་མ་ཐག་ཏུ་བཀའ་བཞིན་དུ་སྒྲུབ་པ་ལ་མཁས་པ་དང༌། སྒྲུབ་པ་བྱེད་བསྡད་པ་འདིའང་</a><a data-m="897168" data-d="3060">དངོས་གནས་རང་གི་རྒྱུད་ལ་བདག་འཛིན་གྱི་འཆིང་བ་ཞིག །</a><a data-m="900228" data-d="2576">ཚེ་འདི་བློས་བཏང་ཐུབ་པ་ལ་མཁས་པ་དང། </a><a data-m="902804" data-d="4353">རང་སྒྲུབ་པ་ལ་བར་ཆད་འབྱུང་ན་བར་ཆད་ཀྱི་བགེགས་ཐམས་ཅད་</a><a data-m="907157" data-d="2187">ལམ་གྱི་གྲོགས་སུ་སྐྱོང་བ་ལ་མཁས་པ་དང༌། </a><a data-m="909344" data-d="3971">མཐུན་རྐྱེན་ཟུང་དུ་འཇུག་པའི་སྙན་བརྒྱུད་ཀྱི་གདམས་པ་</a><a data-m="913315" data-d="2807">གང་ལ་གང་མཁོ་ཚུལ་དུ་སྟོན་པ་མཁས་པ་དང༌། </a><a data-m="916122" data-d="4115">མི་ཁ་གཏམ་ངན་སྡུག་བསྔལ་ལ་སོགས་པ་འབྱུང་ནའང་</a><a data-m="920237" data-d="2376">བྱང་ཆུབ་ཀྱི་ལམ་དུ་བསྒྱུར་ལ་མཁས་པ་འདི་ནི་</a><a data-m="922613" data-d="2709">བཤེས་གཉེན་མཁས་པའི་རྟགས་དྲུག་ཡིན། </a><a data-m="925322" data-d="5076">(341) རིགས་པ་དྲུག་གི་རང་བཞིན་བསྟེན་པ་ནི། །ཐ་མལ་ནད་ལ་སྨན་པ་བསྟེན་ཚོད་དུ། ། </a><a data-m="930398" data-d="3599">འཁོར་བའི་ནད་འབྱིན་བླ་མ་བསྟེན་པར་རིགས། །འཇིགས་པའི་འཕྲང་ལ་སྐྱེལ་མ་བསྟེན་ཚོད་དུ། ། </a><a data-m="933997" data-d="4677">བར་དོའི་སྐྱབས་ལ་བླ་མ་བསྟེན་པར་རིགས། །གྲོས་འདུན་ཆེད་དུ་རྒན་རབས་བསྟེན་ཚོད་དུ། ། </a><a data-m="938674" data-d="3713">གཏན་གྱི་གྲོས་འདུན་བླ་མ་བསྟེན་པར་རིགས། ཁ་ཉེན་དབང་གིས་རྗེ་དཔོན་བསྟེན་ཚོད་དུ། ། </a><a data-m="942387" data-d="11580">རྐྱེན་ངན་ཞི་ཕྱིར་བླ་མ་བསྟེན་པར་རིགས། །གྲུ་པས་ཐབས་མཁས་མཉན་པ་བསྟེན་ཚོད་དུ། ། </a><a data-m="953967" data-d="4343">སྡུག་བསྔལ་མཚོ་སྒྲོལ་བླ་མ་བསྟེན་པར་རིགས། །ཚོང་པས་རྒྱ་མཚོའི་དེད་དཔོན་བསྟེན་ཚོད་དུ། ། </a><a data-m="958310" data-d="2177">བྱང་ཆུབ་འགྲུབ་ཕྱིར་བླ་མ་བསྟེན་པར་རིགས། ། </a><a data-m="960487" data-d="5783">ཞེས་གསུངས་དུས། ད་འདི་ཡང་འཐད་ཅིང་རིགས་པའི་ལས་དྲུག་ཡོད། </a><a data-m="966270" data-d="2634">གང་རེད་ཟེར་ན། དཔེར་ན་ཐ་མལ་གྱི་ནད་ན་ན་</a><a data-m="968904" data-d="3145">སྨན་པ་ཞིག་ལ་ཡིན་གཅིག་མིན་གཉིས་རྒྱུ་འགྲུལ་བྱེད་དགོས་ན། </a><a data-m="972049" data-d="1669">དཀའ་ལས་བྱེད་དགོས་ན་བསྟེན་རྒྱུ་རེད། </a><a data-m="973718" data-d="9028">ད་དེ་བས་ཀྱང་ཁམས་གསུམ་འཁོར་བའི་ནད་འབྱིན་པའི་ཕྱིར་དུ་བླ་མ་བསྟེན་པར་རིགས། </a><a data-m="982746" data-d="4268">དཔེར་ན་ཐག་རིང་པོ་ཞིག་ལ་འགྲོ་དགོས་ན་རྐུ་མ་དང༌། </a><a data-m="987014" data-d="3694">འབྱུང་བཞིའི་འཇིགས་པ་ཡོད་ན་དེ་ལ་སྐྱེལ་མ་བློ་གཏད་ཐུབ་པ་དེ་འདྲ་བསྟེན་ཚོད་དུ་དུས། </a><a data-m="990708" data-d="3461">བར་དོའི་འཕྲང་རིང་འདི་འགའ་རུ༌འགྲོ་དགོས་རེད་དུས་བླ་མ་བསྟེན་པར་རིགས། </a><a data-m="994169" data-d="3638">འཇིག་རྟེན་གྱི་བྱ་བ་ལ་གྲོས་འདུན་མང་པོ་བྱས་ནས་</a><a data-m="997807" data-d="3383">ཐམས་ཅད་རྒན་པ་ཐམས་ཅད་ཀྱི་བསམ་བློ་བསྟེན་ཚོད་དུ། </a><a data-m="1001190" data-d="4262">གཏན་གྱི་གྲོས་རྒྱུ་བླ་མ་ལས་བསླབས་ཏེ་བླ་མའི་བཀའ་བཞིན་དུ་བསྒྲུབ་པར་རིགས། </a><a data-m="1005452" data-d="4158">དེ་ནས་ཐམས་ཅད་ཀྱི་རྒྱབ་རྟེན་དཔོན་ཞིག་མེད་ན་</a><a data-m="1009610" data-d="2018">ཐབས་མེད་བྱས་ནས་རྗེ་དཔོན་བསྟེན་ཚོད་དུ། </a><a data-m="1011628" data-d="3510">རྐྱེན་ངན་པ་དང་བར་ཆད་ཞི་བའི་ཕྱིར་དུ་བླ་མ་བསྟེན་པར་རིགས། </a><a data-m="1015138" data-d="8059">གྲུ་པས་ཆུ་ཕ་རོལ་དུ་འགྲོ་དགོས་ན་འགྲོ་མྱོང་བ་མཉན་པ་འདི་ལ་བསྟེན་བཞིན་ཐབས་མཁས་བྱེད་པ་ལྟར་དུ་</a><a data-m="1023197" data-d="3263">སྡུག་བསྔལ་ཁམས་གསུམ་འཁོར་བའི་རྒྱ་མཚོ་ལས་སྒྲོལ་བའི་བླ་མ་བསྟེན་པར་རིགས། </a><a data-m="1026460" data-d="2891">དེ་ནས་རྒྱ་མཚོའི་གླིང་དུ་རིན་པོ་ཆེ་ལེན་པ་ལ་སོགས་པ་</a><a data-m="1029351" data-d="3876">ཚོང་པ་ཚོས་གྲུ་གཟིངས་ཀྱི་ནང་རྒྱུས་ཡོད་པའི་དེད་དཔོན་བསྟེན་ཚོད་དུ། </a><a data-m="1033227" data-d="2231">བྱང་ཆུབ་འགྲུབ་པའི་ཕྱིར་དུ་བླ་མ་བསྟེན་པར་རིགས། </a><a data-m="1035458" data-d="4506">(342) ལྟོས་པ་དྲུག་གི་རྣམ་གྲངས་བསྟན་པ་ནི། །ད་ལྟའི་ནད་ཀྱི་སྡུག་བསྔལ་ཟུག་རྔུ་ལྟོས། ། </a><a data-m="1039964" data-d="4030">ངན་སོང་གསུམ་གྱི་སྡུག་བསྔལ་བཟོད་དམ་སོམས། །བཙོན་རར་བཟུང་རྣམས་འབྲོས་པའི་འབད་རྩོལ་ལྟོས། ། </a><a data-m="1043994" data-d="5854">འཁོར་བའི་བཙོན་རར་རང་བརླག་བྱེད་དམ་སོམས། །ཚེ་འདིའི་ལྟོ་གོས་རྩོལ་བ་བྱེད་ལ་ལྟོས། ། </a><a data-m="1049848" data-d="3748">གཏན་གྱི་སོ་ནམ་ད་རེས་འཆོར་བ་སོམས། །ཡུད་ཙམ་འགྲོགས་པའི་གྲོགས་ངན་སྐྱོན་ལ་ལྟོས། ། </a><a data-m="1053596" data-d="4890">བཟོད་དཀའི་སེམས་ཅན་འགྲོགས་དཀའ་བཟོད་དམ་སོམས། །ཐ་མལ་གཡང་སར་བག་ཟོན་བྱེད་ལ་ལྟོས། ། </a><a data-m="1058486" data-d="7111">ངན་སོང་གཡང་སར་འགྲོ་བའི་སྡུག་བསྔལ་སོམས། །ཚེ་འདིའི་བཟའ་ཚོ་ཤི་བའི་མྱ་ངན་ལྟོས། ། </a><a data-m="1065597" data-d="3710">གཏན་གྲོགས་ཆོས་དང་བྲལ་བའི་རང་བཞིན་སོམས། །དེ་ལྟར་བསམས་ན་སྲིད་པའི་ཕ་རོལ་འགྲོ། ། </a><a data-m="1069307" data-d="11253">གསུངས། ད་ལྟ་རང་ལ་ལུས་སེམས་ལ་ནད་ཀྱི་སྡུག་བསྔལ་ཙམ་ཞིག་ཡིན་ན་འདི་</a><a data-m="1080560" data-d="3742">མི་བཟོད་པ་ཐབས་མཁས་ཐུགས་རྗེ་སྨན་པ་བསྟེན་བཅོས་ཀ་བྱས་ན། </a><a data-m="1084302" data-d="3825">ངན་སོང་གསུམ་གྱི་སྡུག་བསྔལ་འདི་བཟོད་ཐུབ་ས་ཨེ་འདུག་བསམ་བློ་གཏང་གསུངས། </a><a data-m="1088127" data-d="3156">རྒྱལ་པོ་ཆེན་པོས་བཙོན་རར་ལ་བཙུགས་འོང་བ་ཐམས་ཅད་</a><a data-m="1091283" data-d="1946">བཙོན་རར་ནས་འབྲོས་པའི་འབད་རྩོལ་ལ་ལྟོས། </a><a data-m="1093229" data-d="3612">ཁམས་གསུམ་འཁོར་བའི་བཙོན་རར་གྱི་ནང་དུ་རང་གི་དོན་རང་གིས་བརླག་བསྡད་རེད། </a><a data-m="1096841" data-d="3786">དེ་ལས་འབྲོས་ཐུབ་ས་ཨེ་འདུག །ཚེ་འདིའི་ལྟོ་གོས་ཀྱི་དོན་དུ་</a><a data-m="1100627" data-d="3292">ཉིན་མི་དལ་མཚན་མི་ཉལ་དཀའ་ལས་རྩོལ་བ་བྱེད་བསྡད་མི་ལྟོས་དང༌། </a><a data-m="1103919" data-d="4837">གཏན་གྱི་སོ་ནམ་ཐར་པ་དམ་པའི་ཆོས་སྒྲུབ་པ་ལ་དཀའ་ལས་དགོས་ཚེ་ཨེ་འཁུར་ཐུབ་བསམ། </a><a data-m="1108756" data-d="3558">ཡུད་ཙམ་འགྲོགས་པའི་གྲོགས་ངན་པ་ཞིག་ཡོད་ན་</a><a data-m="1112314" data-d="3497">འདི་ལ་ཆགས་སྡང༌། ཁ་འཛིན། མི་ཁ་གཏམ་ངན་ཡོང་བ་ལྟར་དུ། </a><a data-m="1115811" data-d="5115">བཟོད་དཀའི་སེམས་ཅན་འདི་ཐམས་ཅད་ཐར་པ་དམ་པའི་ཆོས་དང་རྒྱབ་འགལ་བ་ཤ་སྟག་རེད་དུས་</a><a data-m="1120926" data-d="2869">འདི་ལ་བཟོད་ཐུབ་པ་ཨེ་འདུག་ལྟོས་གསུངས། </a><a data-m="1123795" data-d="2341">དེ་ནས་ཐ་མལ་གྱི་གཡང་ས་ཞིག་ལ་ལྷུང་སོང་ན། </a><a data-m="1126136" data-d="2909">ང་བརླག་འགྲོ་རེད་བསམ་བག་ཟོན་བྱེད་པ་ལ་ལྟོས་དང༌། </a><a data-m="1129045" data-d="4064">ངན་སོང་གི་གཡང་ས་ལ་ལྷུང་རན་ལ་ཁ་རེད་དུས་དེའི་སྡུག་བསྔལ་ལ་བསམ་པ་ཡིན། </a><a data-m="1133109" data-d="4191">ཚེ་འདིའི་བཟའ་ཚོ་ཤི་འགྲོ་དུས་བྲང་རྡུང༌། ངུ་བྱེད་པ་ལ་ལྟོས། </a><a data-m="1137300" data-d="4689">གཏན་གྱི་གྲོགས་དམ་པའི་ཆོས་རང་གི་རྒྱུད་ལ་དྲི་མ་ཡང་མི་བྲོ་བའི་རང་བཞིན་བསམ་ནས། </a><a data-m="1141989" data-d="3027">དེ་ཐམས་ཅད་ལ་བསམ་ཤེས་ན་སྲིད་པའི་ཕ་རོལ་འགྲོ། </a><a data-m="1145016" data-d="4262">(343) ཉམས་སུ་ལེན་པའི་མན་ངག་རྣམ་དྲུག་ནི། །བར་སྣང་ངོས་ལ་ཉི་མ་ཤར་བ་ལྟར། ། </a><a data-m="1149278" data-d="3643">རང་བྱུང་ཡེ་ཤེས་གསལ་སྟོང་གནད་ལ་དབབ། །རི་རབ་རྩེ་ནས་རི་ཕྲན་ཀུན་མཐོང་ལྟར། ། </a><a data-m="1152921" data-d="3600">སེམས་ཉིད་དོན་མཐོང་དགོངས་པའི་རྩེ་མོར་དཔྱད། །གསེར་གླིང་ཕྱིན་དུས་བོང་བ་མི་རྙེད་ལྟར། ། </a><a data-m="1156521" data-d="4351">ཡེང་རྐྱེན་ཡུལ་རྣམས་ཆོས་ཉིད་རང་ངོ་སྤྲད། །བསེར་བུ་རྡུལ་བྲལ་མཁའ་ལ་འགྱུ་བ་ལྟར། ། </a><a data-m="1160872" data-d="5237">རྣམ་རྟོག་མཚན་མ་རང་སར་དངས་སུ་གཞུག །མཚོན་ཚོགས་འཕངས་པ་མེ་ཏོག་ཆར་གྱུར་ལྟར། ། </a><a data-m="1166109" data-d="4031">ཅི་སྣང་ཐམས་ཅད་ཆོས་སྐུའི་ལམ་དུ་བླང༌། །སེང་གེ་རྩལ་གསུམ་རང་ལ་རྫོགས་པ་ལྟར། ། </a><a data-m="1170140" data-d="3562">རེ་དོགས་མཚན་མ་མཉམ་ཉིད་ཟིལ་གྱིས་མནན། །དེ་ལྟར་སུས་ཤེས་ཡང་ཟབ་གནད་ལ་མཁས། ། </a><a data-m="1173702" data-d="7071">གསུངས། ཉམས་སུ་ལེན་པར་འགྱུར་བའི་མན་ངག་རྣམ་པ་དྲུག་ཡོད། གང་རེད་ཟེར་ན། </a><a data-m="1180773" data-d="2909">བར་སྣང་གི་ངོས་ལ་ཉི་མ་ཤར་འོང་དུས་ཉི་མའི་འོད་ཟེར་གྱིས་</a><a data-m="1183682" data-d="2896">གླིང་བཞིའི་ཐམས་ཅད་ཀྱི་མུན་པ་སེལ་འགྲོ་བ་ལ་ལྟོས་ཏེ། </a><a data-m="1186578" data-d="3063">རང་བྱུང་ཡེ་ཤེས་གསལ་སྟོང་རང་གི་ཁོག་པའི་ནང་ལ་ཉི་མ་ཞིག་རེད། </a><a data-m="1189641" data-d="3752">དེ་གནད་ལ་དབབ་སྟེ་ཨེ་ཤར་མི་ཤར་དེ་ཐོན་མི་ཐོན་ལྟོས། </a><a data-m="1193393" data-d="2195">རིའི་རྒྱལ་པོ་རི་རབ་ཀྱི་རྩེ་ནས་བལྟས་ན་</a><a data-m="1195588" data-d="4072">རི་ཕྲན་ཐམས་ཅད་མ་ས་འོག་ཁ་འོག་ཏུ་གྱུར་བསྡད་པ་མཐོང་བ་ལྟར་དུ། </a><a data-m="1199660" data-d="2645">སེམས་ཀྱི་གནས་ལུགས་ཀྱི་དོན་འདི་མཐོང་སོང་ན་</a><a data-m="1202305" data-d="4483">དེ་ནས་མདོ་སྔགས་ཐམས་ཅད་ཀྱི་བསྟན་པའི་དོན་རང་གི་རྒྱུད་ལ་ཤེས་འོང་དུས་དེ་ཡིན། </a><a data-m="1206788" data-d="6564">རིན་པོ་ཆེ་གསེར་གྱི་གླིང་ལ་ཕྱིན་ན་ས་རྡོ་ཕལ་པ་ཞིག་བཙལ་བསྡད་ནའང་མི་རྙེད་པ་ལྟར་དུ། </a><a data-m="1213352" data-d="6190">མཉམ་གཞག་དང་རྗེས་ཐོབ་ཁྱད་པར་མེད་པ་ཆོས་ཉིད་ཀྱི་རང་ངོ་སྤྲད་སོང་ན་དེ་ལྟར་དུ་ཡིན། </a><a data-m="1219542" data-d="5245">ནམ་མཁའ་ནས་བསེར་བུ་ཆུང་ཆུང་འོང་དུས་ནམ་མཁའ་ལ་འགྱུ་ན་བསེར་བུ་ཟེར། </a><a data-m="1224787" data-d="2307">རླུང་བསེར་བུས་ནམ་མཁའ་ལ་ཕན་གནོད་མེད་པ་ལྟར། </a><a data-m="1227094" data-d="3988">རྣམ་རྟོག་གི་མཚན་མ་རང་དངས་སུ་བཞག་བཞག་ན་རྣམ་རྟོག་གིས་ཕན་གནོད་མེད། </a><a data-m="1231082" data-d="3314">སངས་རྒྱས་ཀྱི་སྐུ་ལ་བདུད་ཀྱིས་ཞེ་སྡང་བྱས་ཏེ་</a><a data-m="1234396" data-d="3072">མཚོན་ཆའི་ཚོགས་འཕངས་པ་སངས་རྒྱས་ཀྱི་བྱམས་པའི་ཏིང་ངེ་འཛིན་གྱིས་</a><a data-m="1237468" data-d="2226">མེ་ཏོག་གི་ཆར་བབས་པ་ལྟར་དུ། </a><a data-m="1239694" data-d="3873">སྣང་བ་ཐམས་ཅད་ཆོས་སྐུའི་ལམ་དུ་གནས་ཤེས་ན་དེ་ལྟར་ཡིན། </a><a data-m="1243567" data-d="3864">སེང་གེ་རྩལ་གསུམ་རྫོགས་ཚར་ན་གཅན་གཟན་གཅིག་ལ་སྐྲག་མི་དགོས་པ་ལྟར་དུ། </a><a data-m="1247431" data-d="2976">རང་གི་ཆོས་ཉིད་ཀྱི་ལྟ་བ་འདི་རྩལ་རྫོགས་སོང་ན་</a><a data-m="1250407" data-d="3079">རེ་དོགས་ཀྱི་མཚན་མ་ཐམས་ཅད་ཟིལ་གྱིས་མནན་ནུས་པ་ཡིན་པས། </a><a data-m="1253486" data-d="2156">དེ་ལྟར་སུས་ཤེས་ཡང་ཟབ་གནད་ལ་མཁས། </a><a data-m="1255642" data-d="4456">(344) །ཐེག་པའི་ལམ་ཁྱེར་དྲིལ་བའི་ཆོས་དྲུག་ནི། །སྣོད་བཅུད་འཁྲུལ་སྣང་ངོ་སྤྲད་དག་སྣང་ལམ་དུ་ཁྱེར། ། </a><a data-m="1260098" data-d="4739">འཁོར་བ་སྡུག་བསྔལ་ངོ་སྤྲད་སྙིང་རྗེ་ལམ་དུ་ཁྱེར། །འགྲོ་དྲུག་ཕ་མར་ངོ་སྤྲད་བྱམས་པ་ལམ་དུ་ཁྱེར། ། </a><a data-m="1264837" data-d="4951">རྒྱུ་འབྲས་རྟེན་འབྲེལ་ངོ་སྤྲད་སྡོམ་གསུམ་ལམ་དུ་ཁྱེར། །དབང་བཞི་སྒོ་གསུམ་ངོ་སྤྲད་བསྐྱེད་རྫོགས་ལམ་དུ་ཁྱེར། ། </a><a data-m="1269788" data-d="4402">སྣང་གྲགས་སེམས་ཉིད་ངོ་སྤྲད་ཆོས་ཉིད་ལམ་དུ་ཁྱེར། །དེ་དང་ལྡན་ན་གོལ་ས་སྒྲིབ་པ་མེད། ། </a><a data-m="1274190" data-d="8088">གསུངས་དུས། དེ་ནས་ཡང་སྣོད་བཅུད་འཇིག་རྟེན་གྱི་བདེ་སྡུག་གི་འཁྲུལ་སྣང་འདི་ཐམས་ཅད་</a><a data-m="1282278" data-d="2512">སྒྱུ་མ་དང་རྨི་ལམ་ལྟ་བུ་ངོ་སྤྲད་པ་ཡིན་ན་</a><a data-m="1284790" data-d="4232">ཐམས་ཅད་སྟོང་ཉིད་ཀྱི་སྟོང་གཟུགས་རེད་འགྲོ་དག་པ་རབ་འབྱམས་ཀྱི་ཤར་བ་དགོས་ཀྱི་ཡིན། </a><a data-m="1289022" data-d="2595">ཁམས་གསུམ་འཁོར་བའི་སྡུག་བསྔལ་འདི་ངོ་སྤྲད་འོང་ན་</a><a data-m="1291617" data-d="4846">འདི་སྡུག་བསྔལ་ཡོད་པ་ཤེས་དུས་ཕ་མ་གྱུར་པའི་ཐམས་ཅད་ལ་སྙིང་རྗེ་མི་སྐྱེ་བའི་ཐབས་མེད། </a><a data-m="1296463" data-d="5090">ཕ་མ་ཐམས་ཅད་ལ་དགྲ་གཉེན་གཉིས་སུ་འཛིན་པ་མེད་པ་ཐམས་ཅད་</a><a data-m="1301553" data-d="3534">ཕ་མ་ཡིན་པ་ངོ་སྤྲད་འོང་ན། དེ་ནས་བདེ་བ་དང་ལྡན་འདོད་ཀྱི་བྱམས་པ་</a><a data-m="1305087" data-d="1867">གཞན་ཕན་གྱི་བསམ་པ་བཟང་པོ་འདི་འོང༌། </a><a data-m="1306954" data-d="2908">རྒྱུ་འབྲས་རྟེན་འབྲེལ་བསླུ་བ་མེད་པ་འདི་ངོ་སྤྲད་ན་</a><a data-m="1309862" data-d="2907">སོ་བྱང་སྔགས་གསུམ་གྱི་སྡོམ་པ་དང་མི་འགལ་བ་ཞིག་ཡིན། </a><a data-m="1312769" data-d="7321">བུམ་པ་གསང་བ་ཤེས་རབ་ཡེ་ཤེས་བཞི་པ་ཚིག་གི་དབང་འདི། </a><a data-m="1320090" data-d="3389">སྒོ་ལུས་ངག་ཡིད་གསུམ་ཆ་མཉམ་ལ་བསྐུར་འོང་བ་ཤེས་ན་</a><a data-m="1323479" data-d="2221">བསྐྱེད་རྫོགས་སྒོམ་པ་ལམ་དུ་ཁྱེར་ནུས་པ་ཡིན། </a><a data-m="1325700" data-d="3920">སྣང་གྲགས་ཐམས་ཅད་སེམས་ཉིད་ཀྱི་རོལ་བ་ཆོས་ཉིད་ཀྱི་རང་བཞིན་དུ་ངོ་ཤེས། </a><a data-m="1329620" data-d="4299">དེ་དང་ལྡན་ན་ལམ་གོལ་ས་དང་སྒྲིབ་པ་མེད། </a><a data-m="1333919" data-d="5452">(345) ལེ་ལོར་མི་འཇོག་གནད་ཀྱི་ཆོས་དྲུག་ནི། །དབེན་གནས་བས་མཐའ་བཙལ་འདོད་ཕྱི་ཐལ་འགྲོ། ། </a><a data-m="1339371" data-d="7908">སེམས་ལ་གཟུང་འཛིན་དབེན་པར་བྱ་བ་གནད། །གདམས་ངག་ཚིག་ལས་བཙལ་འདོད་ཕྱི་ཐལ་འགྲོ །</a><a data-m="1347279" data-d="4762">ཐབས་ལམ་ཉམས་ལེན་ཟབ་མོ་བཙལ་བ་གནད། །འཚོ་བ་གསོག་བྲུན་ལྟོས་པ་ཕྱི་ཐལ་འགྲོ །</a><a data-m="1352041" data-d="13313">གང་བྱུང་ཆོག་ཤེས་བྱ་འཚོལ་བསླབ་པ་གནད། །སྒོམ་སྒྲུབ་བྲེལ་ཤོམ་རྗེས་བྱེད་ཕྱི་ཐལ་འགྲོ །</a><a data-m="1365354" data-d="4000">བྱ་བྱེད་རྩོལ་འཕྲོ་བོར་ནས་བྱེད་པ་གནད། །ཉམས་རྟོགས་བསགས་སྦྱོང་བསྐྱལ་ཏེ་ཕྱི་ཐལ་འགྲོ །</a><a data-m="1369371" data-d="4078">ཟབ་མོ་གནད་བསྣུན་བཙན་ཐབས་བསྐྱེད་པ་གནད། །ས་ལམ་རིམ་གྱིས་འཚོལ་བ་ཕྱི་ཐལ་འགྲོ །</a><a data-m="1373449" data-d="4430">སེམས་ཉིད་སྐུ་གསུམ་བརྟན་ཞིང་གོམས་པ་གནད། །ཉམས་སུ་བླངས་ན་སངས་རྒྱས་བྱང་ཆུབ་འགྲུབ། ། </a><a data-m="1377879" data-d="13221">ལེ་ལོར་མི་འཇོག་ཆོས་ཀྱི་གནད་དྲུག་ཡོད་དེ། </a><a data-m="1391100" data-d="6045">དབེན་པའི་གནས་སུ་སྒྲུབ་པ་བྱེད་རྒྱུ་འདི་རྗེས་ལ་ཕྱི་བཤོལ་ལྷག་མ་ཤོར། </a><a data-m="1397145" data-d="4392">དེ་བས་ཀྱང་རང་གི་སེམས་ལ་གཟུང་འཛིན་གྱིས་དབེན་པ་ཞིག་བྱས་ན་</a><a data-m="1401537" data-d="2304">ནང་གི་དབེན་པ་འཚོལ་དུས་གནད་ཆེ་རེད། </a><a data-m="1403841" data-d="5325">གདམས་ངག་ཚིག་གི་སྟེང་དུ་ཡོད་པ་འདི་ཤི་ནས་ཚར་རེད་དུས་ཕན་ཐོགས་མེད། </a><a data-m="1409166" data-d="3995">གདམས་ངག་གནད་དུ་བསྡུས་ཏེ་ནང་གི་ཐབས་གྲོལ་གྱི་ལམ་ཉམས་སུ་ལེན་ནས་</a><a data-m="1413161" data-d="1905">ཟབ་མོ་རང་གི་སེམས་ལ་ཡོད་དགོས་རེད། </a><a data-m="1415066" data-d="3118">ཡུན་རིང་པོ་ཚེ་རིང་པོ་ཐུབ་རྒྱུ་རེད་བསམ་ནས་</a><a data-m="1418184" data-d="3758">འཚོ་བ་གསོག་འཇོག་བྱེད་པ་འདི་ཆོས་ལ་ཕྱི་ཐལ་དུ་འགྲོ་བ་ཡིན་པས། </a><a data-m="1421942" data-d="9679">ལྟོ་གོས་གང་བྱུང་བས་ཆོག་ཤེས་པ། སྒོམ་སྒྲུབ་ཀྱི་བྱ་བ་ཐམས་ཅད་</a><a data-m="1431621" data-d="4264">ག་ལེ་རྗེས་ནས་བྱེད་བསམ་ན་ཚེ་མི་རྟག་པས་བསྟུང་འོང་རྒྱུ་རེད་དུས། </a><a data-m="1435885" data-d="4230">བྱ་བྱེད་ཅི་ཡོད་པ་ཐམས་ཅད་མཚམས་སུ་བཞག་སྟེ་སྒོམ་སྒྲུབ་ཀྱི་གནད་ལ་འདྲིལ། </a><a data-m="1440115" data-d="5257">ཉམས་རྟོགས་བསགས་སྦྱོང་རྗེས་ནས་རིམ་པ་བཞིན་དུ་ནུར། </a><a data-m="1445372" data-d="2872">དཔེར་ན་རྒྱུ་འབྱོར་པ་ཡོད་དུས་མཆོད་སྦྱིན་བྱ། </a><a data-m="1448244" data-d="2668">ལོ་རྒས་འོང་དུས་རི་ཁྲོད་བསྡད་བསམ་ན་འདི་མ་རེད། </a><a data-m="1450912" data-d="2818">ཟབ་མོ་གནད་དུ་བསྣུན་ཏེ་ད་ལྟ་བཙན་ཐབས་སུ་བྱེད་དགོས། </a><a data-m="1453730" data-d="2851">ས་ལམ་རིམ་གྱིས་འཚོལ་བ་ག་ལེ་ག་ལེ་</a><a data-m="1456581" data-d="2044">རྟོགས་པ་རྫོགས་རེད་བསམ་ན་ཕན་རྒྱུ་མ་རེད། </a><a data-m="1458625" data-d="2585">རང་གི་སེམས་ཉིད་སྐུ་གསུམ་དུ་བརྟན་ཞིང་གོམས་པ་གནད། </a><a data-m="1461210" data-d="2906">ཉམས་སུ་བླང་ན་སངས་རྒྱས་བྱང་ཆུབ་མྱུར་དུ་འགྲུབ་པ་ཡིན། </a><a data-m="1464116" data-d="4177">(346) གནས་དྲུག་དོན་ལ་བསླབ་པའི་ཆོས་དྲུག་ནི། །ཉམས་པ་མེད་པའི་བྱང་ཆུབ་སེམས་ལ་གནས། ། </a><a data-m="1468293" data-d="3993">ཚོགས་གཉིས་མི་ངོམས་ཕ་རོལ་ཕྱིན་ལ་གནས། །ཤེས་རབ་སྦྱང་ཕྱིར་ཆོས་ཀྱི་གཏམ་ལ་གནས། ། </a><a data-m="1472286" data-d="3713">བསམ་གཏན་བསྒྲུབ་ཕྱིར་དགོན་པ་དབེན་ལ་གནས། །འདུ་བྱེད་སྐྱུང་ཕྱིར་སྦྱངས་པའི་དོན་ལ་གནས། ། </a><a data-m="1475999" data-d="3887">ས་མཆོག་བསྒྲུབ་ཕྱིར་བླ་མ་བཀུར་ལ་གནས། །དེ་ལྟར་སུ་གནས་ཐེག་མཆོག་ལམ་ཆེན་ཞུགས། ། </a><a data-m="1479886" data-d="5583">གསུངས་ནས་བཟུང༌། ད་ཉམས་ལེན་གནས་དྲུག་གི་དོན་ལ་བསླབ་དགོས། </a><a data-m="1485469" data-d="3111">གནས་དྲུག་གང་རེད་ཟེར་ན། ཉམས་པ་མེད་པའི་བྱང་ཆུབ་ཀྱི་སེམས་འདི་</a><a data-m="1488580" data-d="4685">དུས་རྒྱུན་དུ་སེམས་ལ་ཡོད་ན་ཆོས་ཐམས་ཅད་ཀྱི་གནད་འགག་གལ་ཆེ་བ་འདི་ཡིན། </a><a data-m="1493265" data-d="4637">ཚོགས་གཉིས་བསག་རྒྱུ་ལ་སེམས་ངོམས་པ་མེད་ཡང་ནས་ཡང་དུ་བཟུང་ན་</a><a data-m="1497902" data-d="2186">ཕ་རོལ་ཏུ་ཕྱིན་པ་དྲུག་རང་ཤུགས་ཀྱིས་རྫོགས། </a><a data-m="1500088" data-d="3120">ཐོས་བསམ་སྒོམ་གསུམ་གྱི་ཤེས་རབ་སྦྱང་བར་བྱ་བའི་ཕྱིར་དུ་</a><a data-m="1503208" data-d="5120">དུས་རྟག་ཏུ་ཆོས་ཀྱི་གཏམ་ཁོ་ན་ལ་འབད་པར་བྱས་ན་ཤེས་རབ་རྒྱས་འོང་བ་ཡིན། </a><a data-m="1508328" data-d="3761">རང་རྒྱུད་ལ་བསམ་གཏན་ནམ་ཏིང་ངེ་འཛིན་བསྒྲུབ་པའི་ཕྱིར་དུ་</a><a data-m="1512089" data-d="2902">དགོན་པ་དབེན་པ་རི་ཁྲོད་ཁོ་ན་ལ་བསྟེན་པ་གནས་ཡིན། </a><a data-m="1514991" data-d="4655">ལས་ཀ་མང་པོ་བྱེད་རྒྱུའི་བྱ་བ་ཐམས་ཅད་སྤང་བའི་ཕྱིར་དུ་</a><a data-m="1519646" data-d="3678">རང་གི་སྦྱངས་པའི་ཡོན་ཏན་བཅུ་གཉིས་ཀྱི་དོན་ལ་གནས་པ་ཡིན། </a><a data-m="1523324" data-d="2797">ས་མཆོག་ཏུ་གྱུར་པ་སངས་རྒྱས་ཀྱི་གོ་འཕང་བསྒྲུབ་པའི་ཕྱིར་དུ་</a><a data-m="1526121" data-d="2872">རང་གི་རྩ་བའི་བླ་མ་ལ་བཀུར་སྟི་བྱེད་པ་ཡིན། </a><a data-m="1528993" data-d="5981">དེ་ལྟར་སུ་གནས་ཐེག་པ་ཆེན་པོའི་ལམ་ཆེན་ལ་ཞུགས་འགྲོ་བ་ཡིན། </a><a data-m="1534974" data-d="4821">(347) ཉལ་ན་ལམ་དྲུག་ལེགས་པར་བསྟན་པ་ནི། །ལུས་སེམས་གཡོ་བ་སྤང་ཕྱིར་དགོན་པའི་ལམ། ། </a><a data-m="1539795" data-d="4651">བདག་གཞན་གདུང་བ་མེད་ཕྱིར་ཚངས་པའི་ལམ། །རང་བཞིན་འགྱོད་པ་མེད་ཕྱིར་ལེགས་པའི་ལམ། ། </a><a data-m="1544446" data-d="7101">ཡོན་ཏན་བསྒྲུབ་ཕྱིར་ཡང་དག་འཇོག་པའི་ལམ། །བརྩམས་པ་མཐར་ཕྱིན་བྱ་ཕྱིར་གྲུབ་པའི་ལམ། ། </a><a data-m="1551547" data-d="4253">སྔོན་ནས་ལེགས་པར་སྦྱང་ཕྱིར་ལྷུན་གྲུབ་ལམ། །མལ་དྲུག་སུ་ཉལ་བདེ་ཞིང་སྐྱིད་པ་ཡིན། ། </a><a data-m="1566360" data-d="5250">གསུངས་དུས། ལུས་དང་སེམས་འཁྲུལ་སྣང་གི་གཡོ་བ་སྤང་བའི་ཕྱིར་དུ་</a><a data-m="1571610" data-d="2469">རི་ཁྲོད་དབེན་པ་ལ་བསྡད་དགོས་གསུངས་བ་ཡིན། </a><a data-m="1574079" data-d="6725">དེ་ནས་བདག་གི་དོན་ལ་ཆགས་པ་གཞན་གྱི་དོན་ལ་ཁྲོ་བ་ལ་སོགས་པའི་གདུང་བ་མེད་ཕྱིར་ཏེ་</a><a data-m="1580804" data-d="4637">ཚངས་པའི་ལམ་བསྟེན་དགོས། རང་གིས་བྱས་པ་ལ་འགྱོད་པ་མེད་ཕྱིར་དུ་</a><a data-m="1585441" data-d="2910">ཐར་པ་དམ་པའི་ཆོས་ཀྱི་ལེགས་པའི་ལམ་བསྟེན་དགོས་པ་ཡིན། </a><a data-m="1588351" data-d="5041">ཡོན་ཏན་བསྒྲུབ་པའི་ཕྱིར་དུ་ཐོས་བསམ་སྒོམ་གསུམ་ཡང་དག་པའི་ལམ་འཇོག་དགོས། </a><a data-m="1593392" data-d="3300">སྒོ་ལུས་ངག་ཡིད་གསུམ་གྱི་བརྩམས་པ་མཐར་ཕྱིན་པ་བྱ་བའི་ཕྱིར་དུ་</a><a data-m="1596692" data-d="3430">མཆོག་དང་ཐུན་མོང་གི་དངོས་གྲུབ་གྲུབ་པའི་ལམ་བསྟེན། </a><a data-m="1600122" data-d="4972">སྔོན་ནས་ལེགས་པར་སྦྱང་བའི་ཕྱིར་ན་གསར་དུ་</a><a data-m="1605094" data-d="2441">འཚོལ་མི་དགོས་པ་གྲུབ་ཕྱིར་ལྷུན་གྲུབ་ཀྱི་ལམ་སྟེ། </a><a data-m="1607535" data-d="3709">མལ་དྲུག་དུས་སུ་འདི་ཉལ་ས་དྲུག་འདི་འཐོན་སོང་ན་</a><a data-m="1611244" data-d="2749">དེའི་ནང་དུ་བདེ་ཞིང་སྐྱིད་པ་ཉལ་དུ་ཆོག་པ་ཡིན། </a><a data-m="1613993" data-d="6035">(348) ཐེག་ཆེན་རྣམས་ཀྱི་འགྲོ་བའི་ས་དྲུག་ནི། །སངས་རྒྱས་ཆོས་འདོད་ཆོས་ཉིད་ངང་དུ་འགྲོ། ། </a><a data-m="1620028" data-d="4366">སེམས་ཅན་དོན་འདོད་གང་འཚམས་ཆོས་སྟོན་འགྲོ། །རང་སེམས་རྟོགས་འདོད་དུག་གསུམ་མེད་པར་འགྲོ། ། </a><a data-m="1624394" data-d="3562">ཤེས་རབ་ཐོབ་འདོད་ཆོས་ཀྱི་རྒྱུན་དུ་འགྲོ། །གདུལ་བྱའི་དབང་གིས་སྐྱེ་བ་ཀུན་ཏུ་འགྲོ། ། </a><a data-m="1627956" data-d="4274">ཐར་ལམ་འདོད་པས་བླ་མ་བསྟེན་དུ་འགྲོ། །དེ་ལྟར་སུ་འགྲོ་སངས་རྒྱས་ཆོས་བསླབ་ཡིན། ། </a><a data-m="1632230" data-d="4196">གསུངས་དུས། དེ་ཡང་ཐེག་པ་ཆེན་པོ་རྣམས་ཀྱི་འགྲོ་བའི་ཆོས་དྲུག་ཡོད། </a><a data-m="1636426" data-d="5780">སངས་རྒྱས་ཀྱི་གོ་འཕང་སྤངས་རྟོགས་ཀྱི་ཡོན་ཏན་ཨེ་ཐོབ་བསམ་ན་ཆོས་ཉིད་ཀྱི་ངང་དུ་འགྲོ་ཟེར། </a><a data-m="1642206" data-d="2351">ཆོས་ཉིད་ཀྱི་དོན་འདི་ལ་བསྒོམ་དགོས་ཡིན་གསུངས། </a><a data-m="1644557" data-d="3115">སེམས་ཅན་རྣམས་ཀྱི་དོན་བྱེད་པ་བསམ་ན་</a><a data-m="1647672" data-d="4657">སེམས་ཅན་གྱི་དབང་པོ་རབ་འབྲིང་ཐ་གསུམ་དང་ལྡན་པའི་ཆོས་སྟོན་ཕྱིར་དུ་འགྲོ་དགོས་པ་ཡིན། </a><a data-m="1652329" data-d="4243">རང་སེམས་ཀྱི་གནས་ལུགས་འདི་རྟོགས་པར་འདོད་ན་</a><a data-m="1656572" data-d="2351">ཉོན་མོངས་པ་དུག་གསུམ་སྤོང་ཅི་ཐུབ་བྱེད། </a><a data-m="1658923" data-d="2658">ཐོས་བསམ་སྒོམ་གསུམ་གྱི་ཤེས་རབ་ཐོབ་པར་འདོད་ན་</a><a data-m="1661581" data-d="4836">དུས་རྒྱུན་དུ་དམ་པའི་ཆོས་སྐད་ཅིག་ཀྱང་མ་ཡེངས་པ་ཆོས་དང་མཐུན་པ་བྱེད་དགོས། </a><a data-m="1666417" data-d="5210">གདུལ་བྱའི་དབང་གིས་སེམས་ཅན་རྣམས་གང་ལ་གང་འདུལ་གྱིས་སྐྱེ་བ་ཀུན་ཏུ་འགྲོ། </a><a data-m="1671627" data-d="3323">ཐར་པའི་ལམ་འདོད་པས་དུས་རྟག་ཏུ་བླ་མ་དགེ་བའི་བཤེས་གཉེན་བསྟེན། </a><a data-m="1674950" data-d="2580">ཐར་ལམ་འབད་མེད་དུ་ཐོབ་པ་ཡིན། </a><a data-m="1677530" data-d="2156">དེ་ལྟར་སུ་འགྲོ་སངས་རྒྱས་ཆོས་བསླབ་ཡིན། </a><a data-m="1679686" data-d="6175">(349) ཡིད་གནས་དགོས་པའི་རྣམ་གྲངས་རྣམ་དྲུག་ནི། །དགེ་བའི་རྩ་བ་རྩོམ་ལ་ཡིད་གནས་དགོས། ། </a><a data-m="1685861" data-d="4366">ཆོས་ལ་ནན་ཏན་ལྷུར་བླང་ཡིད་གནས་དགོས། །བླ་མེད་བྱང་ཆུབ་ཡིད་ཞུགས་ཡིད་གནས་དགོས། ། </a><a data-m="1690227" data-d="3911">གཞན་དོན་བྱང་ཆུབ་སེམས་ལ་ཡིད་གནས་དགོས། །ཉིན་མཚན་ཆོས་ཉིད་དོན་ལ་ཡིད་གནས་དགོས། ། </a><a data-m="1694138" data-d="4475">ངེ་འབྱུང་སྐྱོ་ཤས་བསྐྱེད་ལ་ཡིད་གནས་དགོས། །དེ་ལྟར་གང་བྱེད་རྒྱལ་སྲས་ལམ་བཟང་ཞུགས། ། </a><a data-m="1698613" data-d="4807">ཞེས་པ་འདི་ཡིད་གནས་དགོས་པའི་རྣམ་གྲངས་དྲུག་ཡོད། གང་རེད་ཟེར་ན། </a><a data-m="1703420" data-d="4170">དགེ་བའི་རྩ་བ་རྩོམ་པ་འདི་ལ་ཡིད་དྲན་ཤེས་བག་ཡོད་ཀྱི་ངང་དུ་གནས་དགོས། </a><a data-m="1707590" data-d="2799">དགེ་བ་འདི་སྦྱོར་དངོས་རྗེས་གསུམ་ཚང་བ་ཞིག་ཡིན། </a><a data-m="1710389" data-d="4291">ཆོས་ལ་ནན་ཏན་ལྷུར་བྱེད་པ་འདི་ཐོས་བསམ་སྒོམ་གསུམ་གྱི་སྟེང་དུ་</a><a data-m="1714680" data-d="1695">ཡིད་གནས་པ་ཅན་ཞིག་དགོས། </a><a data-m="1716375" data-d="3069">དེ་ནས་བླ་མེད་རྫོགས་པའི་བྱང་ཆུབ་ཐོབ་པར་འདོད་པ་འདི་ལ་</a><a data-m="1719444" data-d="2915">ཡིད་དྲན་ཤེས་བག་ཡོད་ཀྱི་ངང་དུ་གནས་དགོས། </a><a data-m="1722359" data-d="2353">གཞན་དོན་བྱང་ཆུབ་ཀྱི་སེམས་བསྐྱེད་པ་འདི་ལ་</a><a data-m="1724712" data-d="3582">བྱམས་པ་དང་སྙིང་རྗེའི་ངང་དུ་ཡིད་གནས་པ་དགོས། </a><a data-m="1728294" data-d="4136">ཉིན་མཚན་ཆོས་ཉིད་ཀྱི་དོན་ལ་མི་གཡོ་བའི་ཕྱིར་དུ་ཉིན་མོ་སྣང་བའི་ལམ་དུ་ཁྱེར། </a><a data-m="1732430" data-d="1899">མཚན་མོ་འོད་གསལ་གྱི་སྣང་བ་ལམ་དུ་ཁྱེར། </a><a data-m="1734329" data-d="3754">དེ་ནས་ངེས་འབྱུང་དང་སྐྱོ་ཤས་དུས་རྒྱུན་དུ་ཡོད་ན་རང་གིས་རང་ལ་</a><a data-m="1738083" data-d="2524">ཆོས་ལ་བསྐུལ་མ་རང་ཤུགས་ཀྱིས་འོང་བ་ཡིད་གནས་དགོས། </a><a data-m="1740607" data-d="3917">དེ་ལྟར་གང་བྱེད་པ་ཐམས་ཅད་རྒྱལ་བའི་སྲས་པོའི་ལམ་བཟང་དུ་ཞུགས་པ་ཡིན། </a><a data-m="1744524" data-d="4366">(350) ངག་དྲུག་རྣམ་གྲངས་རབ་ཏུ་བསྟན་པ་ནི། །སེམས་ཅན་སྤྱོད་པ་མི་ཟད་སྟོན་པའི་ངག །</a><a data-m="1748890" data-d="3842">ཆོས་ཚུལ་རྒྱ་མཚོ་རབ་ཏུ་སྟོན་པའི་ངག །སངས་རྒྱས་ཡོན་ཏན་བསྔགས་པ་བརྗོད་པའི་ངག །</a><a data-m="1752732" data-d="4530">ཐེག་ཆེན་མི་ཟད་རབ་ཏུ་སྟོན་པའི་ངག །ཕྱོགས་བཅུའི་ནམ་མཁའ་ཆོས་སྒྲས་འགེངས་པའི་ངག །</a><a data-m="1757262" data-d="4362">འཁོར་བ་འཇིག་ཅིང་མྱ་ངན་འདའ་སྟོན་ངག །དེ་དག་སུ་ལྡན་རྒྱལ་བའི་སྲས་པོ་ཆེ། ། </a><a data-m="1761624" data-d="4126">གསུངས་དུས། ད་ངག་གི་ཡོན་ཏན་རྣམ་པ་དྲུག་ཡོད་དགོས། གང་རེད་ཟེར་ན། </a><a data-m="1765750" data-d="6426">སེམས་ཅན་གཞན་ཕན་གྱི་སྤྱོད་པ་ལ་བྱང་ཆུབ་སེམས་དཔའ་ཐབས་མཁས་</a><a data-m="1772176" data-d="4393">ཐུགས་རྗེའི་ཚུལ་དུ་སྟོན་པར་བྱེད་པའི་ཁ་འདི་དུས་རྒྱུན་ངག་འདི་ཡོད་དགོས་གསུངས། </a><a data-m="1776569" data-d="5288">དེ་ནས་ཟབ་པ་དང་རྒྱ་ཆེ་བའི་ཆོས་ཚུལ་རྒྱ་མཚོ་གང་བསྟན་ཐོགས་པ་མེད་པའི་ངག་ཅིག་ཡོད་དགོས། </a><a data-m="1781857" data-d="2596">སངས་རྒྱས་ལ་སྤངས་རྟོགས་ཀྱི་ཡོན་ཏན་ཡོད་པ་</a><a data-m="1784453" data-d="4163">སངས་རྒྱས་ཀྱི་གོ་འཕང་འཐོབ་ན་རྒྱུ་མཚན་ཡོད་པའི་བསྟོད་པ་</a><a data-m="1788616" data-d="4116">དུས་རྒྱུན་དུ་བཤད་དགོས་པ་ཡིན། ཐེག་པ་ཆེན་པོའི་ཟབ་མོའི་སྟོང་པ་ཉིད་དང༌། </a><a data-m="1792732" data-d="3591">ས་བཅུ་ལམ་ལྔའི་ཡོན་ཏན་རབ་ཏུ་སྟོན་པར་གྱུར་པའི་ངག་དགོས། </a><a data-m="1796323" data-d="2415">ཕྱོགས་བཅུ་ནམ་མཁའི་ཁམས་ཐམས་ཅད་དམ་པའི་ཆོས་ཀྱིས་</a><a data-m="1798738" data-d="3014">གང་བསྡད་ཡོད་བསམ་ཆོས་སྒྲ་སྒྲོག་པའི་ངག་དགོས། </a><a data-m="1801752" data-d="3581">དེ་ལྟ་བུ་ཞིག་བྱས་ན་ཁམས་གསུམ་འཁོར་བ་འཇིག་ཅིང་</a><a data-m="1805333" data-d="3479">མྱ་ངན་ལས་འདས་པ་ཐར་པའི་ལམ་སྟོན་པའི་ངག་དེ་དག་</a><a data-m="1808812" data-d="3184">སུ་ལྡན་ཐམས་ཅད་རྒྱལ་བའི་སྲས་པོ་ཆེན་པོ་ཡིན་ནོ། </a><a data-m="1811996" data-d="5672">(351) །ལུས་དྲུག་རྣམ་འཕྲུལ་རབ་ཏུ་བསྟན་པ་ནི། །མི་རྣམས་སྨིན་ཕྱིར་མི་ཡི་ལུས་དང་ནི། ། </a><a data-m="1817668" data-d="5020">ངན་སོང་གདུལ་ཕྱིར་མི་མ་ཡིན་པའི་ལུས། །ལྷ་དང་ལྷ་མིན་སྨིན་མཛད་ལུས་དང་ནི། ། </a><a data-m="1822688" data-d="5067">ཆུང་ངུ་འདུལ་ཕྱིར་ཉན་ཐོས་རང་རྒྱལ་ལུས། །ཐེག་ཆེན་འགོད་ཕྱིར་སེམས་དཔའི་ལུས་དང་ནི། ། </a><a data-m="1827755" data-d="3815">དབང་རྫོགས་བྱ་ཕྱིར་ལོངས་སྤྱོད་རྫོགས་པའི་ལུས། །མངའ་དབང་འབྱོར་བ་རྣམས་ལ་ལྷུན་གྱིས་གྲུབ། ། </a><a data-m="1831570" data-d="4716">གསུངས་དུས། ད་སངས་རྒྱས་རྣམས་ཀྱིས་གང་ལ་གང་འདུལ་གྱི་ཚུལ་དུ་བསྟན་ན་</a><a data-m="1836286" data-d="2594">ལུས་རྣམ་པ་དྲུག་ཏུ་ཡོད། འདི་གང་རེད་ཟེར་ན། </a><a data-m="1838880" data-d="5707">དཔེར་ན་གདུལ་བྱ་སེམས་ཅན་སངས་རྒྱས་དང་བྱང་ཆུབ་སེམས་དཔའ་</a><a data-m="1844587" data-d="2590">དངོས་སུ་མཇལ་མི་ནུས་པའི་མི་རྣམས་སྨིན་པའི་ཕྱིར་དུ་</a><a data-m="1847177" data-d="3407">དགེ་བའི་བཤེས་གཉེན་མིའི་ལུས་སུ་བསྟན་པར་འགྱུར་བ་དང༌། </a><a data-m="1850584" data-d="2625">ངན་སོང་གི་འགྲོ་བ་ཐར་པའི་ལམ་དུ་བགྲོད་པའི་ཕྱིར་</a><a data-m="1853209" data-d="3794">བདག་ཅག་གི་སྟོན་པའི་སྐྱེས་རབས་རྣམས་ཡོད་པ་ལྟར་དུ་རི་དྭགས་དང༌། </a><a data-m="1857003" data-d="5245">སེང་གེ་ཤ་ར་བྷ་དང༌། རྨ་བྱ་རྒྱལ་པོ་གསེར་དུ་སྣང་བ་ལ་སོགས་པ་དང་ནི། </a><a data-m="1862248" data-d="5665">དེ་ནས་ཡང་མི་མ་ཡིན་པའི་ལུས་ཚུལ་བཞིན་དུ་བསྟན་པ་དང༌། </a><a data-m="1867913" data-d="2865">ལྷ་དང་ལྷ་མིན་རྣམས་སྨིན་པར་མཛད་པའི་ཕྱིར། </a><a data-m="1870778" data-d="2504">ད་ལྟ་དཔལ་མགོན་བདུན་བཅུ་རྩ་ལྔ་ཐམས་ཅད་ཀྱང་</a><a data-m="1873282" data-d="2588">བྱང་ཆུབ་སེམས་དཔའ་ཚོགས་སྦྱོར་ལ་གནས་པ་ཡིན་གསུངས་རེད། </a><a data-m="1875870" data-d="4405">དེ་ལྟ་བུའི་ལུས་དང། གང་ཟག་དབང་པོ་ཐ་མ་ཆུང་ངུ་འདུལ་བའི་ཕྱིར་དུ་</a><a data-m="1880275" data-d="4413">ཉན་ཐོས་དགྲ་བཅོམ་པ་དང༌། མུན་པའི་བསྐལ་པ་ལ་ཆོས་ཀྱི་སྣང་བ་མེད་སོང་རེད། </a><a data-m="1884688" data-d="3466">རང་སངས་རྒྱས་བྱོན་ནས་ངག་གིས་ཆོས་བསྟན་རྒྱུ་མ་རེད་དེ། </a><a data-m="1888154" data-d="3554">རྫུ་འཕྲུལ་མང་པོ་བསྟན་ནས་སེམས་ཅན་ཐར་ལམ་ལ་བཀོད་འགྲོ་དུས་</a><a data-m="1891708" data-d="4124">རང་སངས་རྒྱས་ཀྱི་ལུས་དང༌། ཐེག་པ་ཆེན་པོ་ལ་འགོད་པར་བྱ་བའི་ཕྱིར་དུ་</a><a data-m="1895832" data-d="3194">དག་པའི་ཞིང་ཁམས་རྣམས་སུ་བྱང་ཆུབ་སེམས་དཔའ་སྤྱན་རས་གཟིགས། </a><a data-m="1899026" data-d="1913">འཇམ་དཔལ་དབྱངས་ལ་སོགས་པའི་ལུས་དང༌། </a><a data-m="1900939" data-d="3707">དབང་རྫོགས་པར་བྱ་བའི་ཕྱིར་དུ་གསང་སྔགས་རྡོ་རྗེ་ཐེག་པའི་ལམ་གྱི་</a><a data-m="1904646" data-d="2388">གསང་དབང༌། ཤེར་དབང༌། ཚིག་དབང་ཐམས་ཅད་བསྐུར་ན་</a><a data-m="1907034" data-d="4806">དངོས་སུ་ཡིན་ན་འདི་ལོངས་སྤྱོད་རྫོགས་པ་རྡོ་རྗེ་སེམས་དཔའ་དང༌། </a><a data-m="1911840" data-d="4182">རིགས་ལྔ་ལྟ་བུའི་ལུས་དང༌། མངའ་དབང་འབྱོར་བ་རྣམས་ལ་ཟེར་ཏེ་</a><a data-m="1916022" data-d="2266">རྫུ་འཕྲུལ་ལ་མངའ་དབང་འབྱོར་བ་རྣམས་ཀྱིས་</a><a data-m="1918288" data-d="4161">སེམས་ཅན་གང་ལ་གང་འདུལ་བ་འདི་དེ་ལྟར་དུ་སྟོན་ཏེ་ལྷུན་གྱིས་གྲུབ་པ་ཡིན། </a></p>
</section></article>
</div>


<p id="mengag-dzo-14" style="font-size: 26pt; color: brown;">སྒྲ་བཅུ་བཞི་པ།</p>         
<audio id="hyperplayer17" style="position:relative; width:97%" src="https://d3ctxlq1ktw2nl.cloudfront.net/staging/2024-11-18/0bc94b93-b937-dfbc-8f08-3bf30fcb6da5.mp3" type="audio/mp3" controlsList="nodownload" controls></audio>

          <div id="hypertranscript17" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="3744">(352) རྒྱལ་སྲས་རྣམས་ཀྱི་མགོ་དྲུག་བསྟན་པ་ནི། །ལྷ་དང་བཅས་པའི་འཇིག་རྟེན་འདུ་བྱའི་ཕྱིར། ། ཡོན་ཏན་མཆོག་ལྡན་བླ་མ་འདུད་པའི་མགོ །དཀོན་མཆོག་གསུམ་གྱི་གདུང་རྒྱུད་མི་བཅད་ཕྱིར། ། བདེ་གཤེགས་རྣམས་ཀྱི་ཚུལ་བླངས་བསྡུས་པའི་མགོ །སྟོང་གསུམ་ཀུན་གྱི་བདག་པོར་འགྱུར་བྱའི་ཕྱིར། ། རྣམ་དག་ཟབ་མོ་མོས་པ་བླངས་པའི་མགོ །འགྲོ་ཀུན་བྱང་ཆུབ་ལམ་ལ་དགོད་བྱའི་ཕྱིར། ། </a><a data-m="3744" data-d="4232">སེམས་ཅན་ཐམས་ཅད་ཡོངས་སུ་སྨིན་བྱེད་མགོ །གོང་ན་མེད་པའི་ཆོས་རབ་གྲུབ་བྱའི་ཕྱིར། ། </a><a data-m="7976" data-d="4364">ཤེས་རབ་ཕ་རོལ་ཕྱིན་ལ་གནས་པའི་མགོ ཁམས་གསུམ་ཀུན་གྱིས་མཆོད་པར་བྱ་བའི་ཕྱིར། ། </a><a data-m="12340" data-d="5127">དགེ་བའི་རྩ་བ་ཡོངས་སུ་བསྔོ་བའི་མགོ །དེ་ལྟར་ལྡན་རྣམས་ས་མཆོག་དཀྱིལ་འཁོར་འགྲུབ། ། </a><a data-m="17467" data-d="4275">གསུངས་པ་འདི། ད་རྒྱལ་སྲས་རྣམས་ཀྱི་ཡང་མགོ་དྲུག །</a><a data-m="21742" data-d="4195">ལྷ་དང་བཅས་པའི་འཇིག་རྟེན་ཐམས་ཅད་འདུ་བར་བྱ་བའི་ཕྱིར་དུ། </a><a data-m="25937" data-d="5587">ཡོན་ཏན་མཆོག་དང་ལྡན་པའི་བླ་མ་དགེ་བའི་བཤེས་གཉེན་མཆོག་ཏུ་གྱུར་པ་རྣམས། </a><a data-m="31524" data-d="2242">ཚངས་པ་དང་བརྒྱ་བྱིན་ལ་སོགས་པ་ཡིན་ནའང་</a><a data-m="33766" data-d="4828">འཇིག་རྟེན་བླ་མ་འདིའི་ཞབས་ཀྱི་པདྨོ་ལ་འདུད་དགོས་རྒྱུ་རེད་དུས། </a><a data-m="38594" data-d="4551">དེ་ལྟ་བུ་བསྟེན་པ་དང༌། དཀོན་མཆོག་གསུམ་ཟེར་བ་འདི་འཕྲིན་ལས་ཀྱི་གདུང་འདི། </a><a data-m="43145" data-d="3331">དཔེར་ན་མི་ཆད་པར་བྱ་བའི་ཕྱིར་དུ་བདེ་བར་གཤེགས་པ་རྣམས་</a><a data-m="46476" data-d="4381">སངས་རྒྱས་དང་བྱང་ཆུབ་སེམས་དཔའ་ཚུལ་དུ་གཏོང་བ་དང༌། </a><a data-m="50857" data-d="2335">སྟོང་གསུམ་གྱི་ཀུན་གྱི་བདག་པོ་འགྱུར་བའི་ཕྱིར་དུ། </a><a data-m="53192" data-d="4266">དེ་ད་ལྟ་སྟོང་གསུམ་མི་མཇེད་ཀྱི་བདག་པོ་ཚངས་པ་ཆེན་པོ་ཡང་</a><a data-m="57458" data-d="3395">བྱང་ཆུབ་སེམས་པའི་ཚུལ་དུ་བསྟན་པ་དེ་ཡིན་དུས། </a><a data-m="60853" data-d="4961">རྣམ་དག་ཟབ་མོ་མོས་པ་བླངས་པ་མགོ །འགྲོ་ཀུན་ཐར་པ་དང་བྱང་ཆུབ་ལམ་ལ་དགོད་པའི་ཕྱིར། </a><a data-m="65814" data-d="3633">སེམས་ཅན་ལ་གང་འདིས་ཕན་ན་དེ་བཞིན་དུ་བྱ་དང༌། རི་དྭགས། </a><a data-m="69447" data-d="3630">སློང་མོ་བ་ལ་སོགས་ཚུལ་དུ་བསྟན་པ་ཡོངས་སུ་སྨིན་པའི་མགོ །</a><a data-m="73077" data-d="1984">གོང་ན་མེད་པའི་ཆོས་རབ་འགྲུབ་པའི་ཕྱིར། </a><a data-m="75061" data-d="4910">འཕགས་བཞི་བསྐྱེད་པའི་ཡུམ་ཆེན་མོ་ཡིན་ན་ཉན་ཐོས། རང་རྒྱལ། བྱང་ཆུབ་སེམས་དཔའ། </a><a data-m="79971" data-d="4063">སངས་རྒྱས་ཐམས་ཅད་འདིས་བསྐྱེད་དུས་ཕ་རོལ་ཏུ་ཕྱིན་པ་ལ་གནས་པའི་མགོ</a><a data-m="84034" data-d="3792">ཁམས་གསུམ་ཀུན་གྱིས་མཆོད་པར་བྱ་བའི་ཕྱིར་དུ་</a><a data-m="87826" data-d="1786">དགེ་བའི་རྩ་བ་ཡོངས་སུ་བསྔོ་ཡོང་དུས་</a><a data-m="89612" data-d="3089">ཁམས་གསུམ་གྱི་སེམས་ཅན་ཐམས་ཅད་ཀྱིས་སྤྱི་བོའི་གཙུག་ཏུ་བཏུད་པས། </a><a data-m="92701" data-d="1768">དེ་ལྟར་ལྡན་རྣམས་ས་མཆོག་དཀྱིལ་འཁོར་འགྲུབ་གསུངས། </a><a data-m="94469" data-d="2214">དེ་བྱང་ཆུབ་སེམས་དཔའི་ས་ཐོབ་པའི་སྤྱོད་ཡུལ་རེད། </a><a data-m="96683" data-d="4978">(353) རྒྱལ་སྲས་རྣམས་ཀྱི་རྣ་བ་དྲུག་ལྡན་ནི། །སྙན་མིན་སྙན་ཐོས་དགག་སྒྲུབ་མེད་པ་དང༌། ། </a><a data-m="101661" data-d="4516">ཉན་ནས་གཏམ་ཐོས་མི་འདོད་སྨོད་མི་བྱེད། །སེམས་དཔའ་འབྱུང་བའི་གཏམ་ཐོས་སྤྲོ་བ་སྐྱེད། ། </a><a data-m="106177" data-d="6088">མི་ཁོམ་སྐྱེས་ཐོས་སྙིང་རྗེའི་གོ་ཆ་གྱོན། །སངས་རྒྱས་བསྔགས་ཐོས་འདོད་ཕྱིར་བརྩོན་འགྲུས་རྩོམ། ། </a><a data-m="112265" data-d="4398">ཕྱོགས་བཅུའི་འཇིག་རྟེན་སྒྲ་ཀུན་བྲག་ཅར་ཤེས། །དེ་ལྟར་ཉན་པའི་རྣ་བ་དྲུག་ལྡན་བྱ། ། </a><a data-m="116663" data-d="3937">གསུངས་དུས། བྱང་ཆུབ་སེམས་དཔའ་རྣམས་ལ་སྙན་གྱི་དབང་པོ་དྲུག་ཡོད། </a><a data-m="120600" data-d="5577">གང་རེད་ཟེར་ན། བྱང་ཆུབ་སེམས་དཔའ་རྣམས་ལ་སྙན་པ་མིན་པའི་ཚིག་བདུད་རེད། </a><a data-m="126177" data-d="4018">ངན་པ་རེད་ཟེར་ནའང་དཔེར་ན། སངས་རྒྱས་ལ་ལྷས་སྦྱིན་གྱིས་སྐུར་བ་བཏབ་པ་དང༌། </a><a data-m="130195" data-d="4399">མུ་སྟེགས་པས་སྐུར་བ་ལྟ་བུ་བྱས་ན་སངས་རྒྱས་ཐུགས་འཁྲུགས་པ་དང་གང་ཡང་ཡོད་མ་རེད། </a><a data-m="134594" data-d="4369">ལྷ་དང་བཅས་པས་འཇིག་རྟེན་ཐམས་ཅད་ཀྱིས་སངས་རྒྱས་ལ་བསྔགས་པ་བརྗོད་ན། </a><a data-m="138963" data-d="3344">ང་སངས་རྒྱས་ལ་བསྟོད་ར་དེ་འདྲ་མང་པོ་གཏོང་གི་འདུག་བསམ་ནས་</a><a data-m="142307" data-d="2952">ཐུགས་དགའ་བ་ཡོད་རྒྱུ་མ་རེད་དུས་དགག་སྒྲུབ་མེད་པ་དང༌། </a><a data-m="145259" data-d="8070">དེ་ལྟ་བུའི་བྱང་ཆུབ་སེམས་དཔའི་སྙན་ལ་ཉན་འོང་ནའང་བསྟོད་ར་བྱེད་ཀྱི་གཏམ་ཡོད་ན་འདྲ། </a><a data-m="153329" data-d="4557">སྨད་པའི་གཏམ་ཡོད་ན་འདྲ། ཕ་རོལ་པོ་ཞིག་གི་སྡང་སེམས་ཀྱིས་སྨད་པའི་གཏམ་བྱས་ན། </a><a data-m="157886" data-d="4437">ང་ལ་འདིས་དེ་འདྲ་ཟེར་གྱི་འདུག །ཁོ་རང་ལ་སྐྱོན་འདི་འདྲ་ཡོད་རེད་ཟེར་སྐྱོན་བརྗོད་བརྗོད་པ་དང༌། </a><a data-m="162323" data-d="4232">སྨད་པ་ལ་འཁོན་འཛིན་ཡོད་མ་རེད། དེ་ནས་སེམས་དཔའ་འབྱུང་བའི་གཏམ་ཐོས་སྤྲོ་བ་སྐྱེད། </a><a data-m="166555" data-d="3944">བྱང་ཆུབ་སེམས་དཔའ་རྣམས་ཀྱིས་སྔོན་གྱི་སྐྱེས་རབས་འདི་ལ་སྦྱིན་པ་གཏོང་ཚུལ། </a><a data-m="170499" data-d="3247">ཏིང་ངེ་འཛིན་སྒོམ་ཚུལ། སངས་རྒྱས་ཀྱི་སྐྱེས་རབས་ལྟ་བུ་</a><a data-m="173746" data-d="1944">གཏམ་ཐོས་འོང་ན་ཐུགས་སྤྲོ་བ་སྐྱེད་དེ། </a><a data-m="175690" data-d="3452">ང་ཡང་དེ་ལྟ་བུའི་སྤྱོད་པ་སྤྱད་པར་ཤོག་ཅིག་བསམ་སྨོན་ལམ་འདེབས་པ། </a><a data-m="179142" data-d="2867">མི་ཁོམ་པའི་གནས་རིས་བརྒྱད་ལ་སྐྱེས་འོང་བ་</a><a data-m="182009" data-d="2753">བྱང་ཆུབ་སེམས་དཔས་ཐོས་ན་ལྷག་པར་དུ་སྙིང་རྗེ་སྐྱེ་སྟེ། </a><a data-m="184762" data-d="4599">དཔེར་ན་མཐའ་འཁོབ་སྣོད་བྱ་བའི་ཕྱིར་དུ་</a><a data-m="189361" data-d="3876">སངས་རྒྱས་ཀྱིས་སྤྲུལ་པའི་ཉན་ཐོས་ཀཱ་ཏ་ཡཱ་ན་གསུངས་པ་དང༌། </a><a data-m="193237" data-d="2268">བོད་གངས་ཅན་ཆོས་མི་དར་བ་འདུལ་བའི་ཕྱིར་དུ་</a><a data-m="195505" data-d="3947">མཁན་སློབ་ཆོས་གསུམ་ལྟ་བུ་ཐུགས་བསྐྱེད་གོ་ཆ་ལྷག་པར་ཆེ་འགྲོ་རེད་མ་གཏོགས། </a><a data-m="199452" data-d="6344">སྡུག་ཏུ་འགྲོ་ཡི་ཡོད་མ་རེད། སངས་རྒྱས་བསྔགས་པ་ཐོས་པའི་ཕྱིར་སངས་རྒྱས་ཀྱི་ཡེ་ཤེས་དང་ཡོན་ཏན་ཐོས་འོང་དུས་</a><a data-m="205796" data-d="5637">དེ་ལྟ་བུ་ཞིག་ངས་ནམ་ཐོབ་ན་བསམ་ནས་འདི། དཔེར་ན་མི་འདོད་པ་ཆེན་པོ་ཞིག་ཡོད་ན་</a><a data-m="211433" data-d="3084">དེ་ནོར་གྱི་རིན་ཐང་གོ་ཡོང་དུས་ངས་འདི་རེ་ཐོབ་ན་བསམ་རྒྱུ་རེད། </a><a data-m="214517" data-d="3585">དེ་ལྟ་བུའི་བརྩོན་འགྲུས་བྱེད་པ་དང༌། ཕྱོགས་བཅུའི་འཇིག་རྟེན་ན་</a><a data-m="218102" data-d="3252">བསྟོད་པའི་སྙན་པའི་སྒྲ་དང༌། མི་སྙན་པ་སྨད་པའི་སྒྲ་ཡིན་ན། </a><a data-m="221354" data-d="3824">གཏམ་རྣམས་བྲག་ཅ་ལྟ་བུ་རྒྱལ་བས་གསུངས། །ཞེས་དཔལ་སྤྲུལ་རིན་པོ་ཆེ་གསུངས་པས། </a><a data-m="225178" data-d="3591">བསྟོད་པས་སེམས་མཐོ་བཞག་རྒྱུ། སྨད་པས་སེམས་དམའ་བཞག་རྒྱུ་མེད་པ། </a><a data-m="228769" data-d="2544">དེ་ལྟར་ཉན་པའི་རྣ་བ་དྲུག་ལྡན་བྱ། </a><a data-m="231313" data-d="3914">(354) རྒྱལ་སྲས་རྣམས་ཀྱི་ལྟ་བའི་མིག་དྲུག་ནི། །འཇིག་རྟེན་གཟུགས་རྣམས་བལྟ་ཕྱིར་ཤ་ཡི་མིག །</a><a data-m="235227" data-d="4385">སེམས་ཅན་རིགས་རྣམས་བལྟ་ཕྱིར་ལྷ་ཡི་མིག །སེམས་ཅན་དབང་པོ་བལྟ་ཕྱིར་ཤེས་རབ་མིག །</a><a data-m="239612" data-d="4208">ཆོས་རྣམས་ཇི་བཞིན་བལྟ་ཕྱིར་ཆོས་ཀྱི་མིག །སྒྲིབ་པ་མེད་པར་བྱ་ཕྱིར་ཆགས་མེད་མིག །</a><a data-m="243820" data-d="5631">ཆོས་དབྱིངས་བལྟ་ཕྱིར་ཐམས་ཅད་མཁྱེན་པའི་མིག །དེ་དང་ལྡན་པས་སེམས་ཅན་དོན་ཡོངས་འགྲུབ། ། </a><a data-m="249451" data-d="1760">གསུངས་དུས། དེ་ནས་བྱང་ཆུབ་སེམས་དཔའ་རྣམས་</a><a data-m="251211" data-d="4013">སེམས་ཅན་གྱི་ཁམས་ལ་གཟིགས་དུས་མིག་དྲུག་ཡོད། གང་རེད་ཟེར་ན། </a><a data-m="255224" data-d="3751">སྟོང་གསུམ་འཇིག་རྟེན་གྱི་ཁམས་ཐམས་ཅད་རི་བྲག་དང་</a><a data-m="258975" data-d="4410">རྒྱང་རིང་པོའི་ཐོགས་རེག་མེད་པ་ཐམས་ཅད་ཐོགས་མེད་དུ་མཁྱེན་པ་དང༌། </a><a data-m="263385" data-d="4805">འདི་མི་ཚད་ད་ལྟ་དཔེར་ན་མོ་ཊར་གྱི་འཁོར་ལོ་གཅིག་གི་ས་ཆ་འདི་ལྟ་བུ་ཡིན་ན། </a><a data-m="268190" data-d="5049">ཕྱི་རོལ་པའི་དྲང་སྲོང་མངོན་ཤེས་དང་ལྡན་པ་རྣམས་ཀྱིས་མཐོང་ལ། </a><a data-m="273239" data-d="4912">ཁ་རོག་ང་ཚོའི་ཐ་མལ་གྱི་མིག་གིས་མི་མཐོང་བའི་འཇིག་རྟེན་གྱི་ཁམས་མང་པོ་ཡོད་རྒྱུ་རེད། </a><a data-m="278151" data-d="3632">ཕྱི་རོལ་མུ་སྟེགས་པའི་དྲང་སྲོང་མངོན་ཤེས་དང་ལྡན་པ་རྣམས་ཀྱིས་</a><a data-m="281783" data-d="1585">མཐོང་བའི་ས་ཆ་འདི་འདྲ་ཞིག་ལ། </a><a data-m="283368" data-d="3904">ཉན་རང་རྣམས་ཀྱི་མངོན་ཤེས་ཀྱིས་གཟིགས་ན་དེ་ལས་མང་ཙམ་ཞིག་ཡོད་གསུངས་རེད། </a><a data-m="287272" data-d="2633">དེ་སྟེང་དུ་བྱང་ཆུབ་སེམས་དཔའི་མངོན་ཤེས་ཀྱིས་གཟིགས་ན་</a><a data-m="289905" data-d="5443">དེ་ལས་ཀྱང་མང་ཙམ་དུ། དེ་སྟེང་དུ་ཐམས་ཅད་མཁྱེན་པའི་སངས་རྒྱས་ཀྱི་ཡེ་ཤེས་ཀྱིས་གཟིགས་ན་</a><a data-m="295348" data-d="2302">རྡུལ་གཅིག་སྟེང་དུ་རྡུལ་སྙེད་སངས་རྒྱས་ཟེར། </a><a data-m="297650" data-d="2816">ཞིང་དག་པ་དང་མ་དག་པ་ཐམས་ཅད་མཐོང་འོང་དུས་</a><a data-m="300466" data-d="2550">ཐོགས་སྒྲིབ་མེད་པ་ཤའི་མིག་ཟེར་མཁན་དང་ནི། </a><a data-m="303016" data-d="3230">སེམས་ཅན་རྣམས་ལ་ཆོས་བསྟན་དགོས་ན་འདི་དབང་པོ་རབ་འདུག །</a><a data-m="306246" data-d="1788">ཐེག་པ་ཆེན་པོའི་ཆོས་བསྟན་དགོས་འདུག །</a><a data-m="308034" data-d="1401">གསང་སྔགས་རྡོ་རྗེ་ཐེག་པ་བསྟན་དགོས་འདུག །</a><a data-m="309435" data-d="3093">འདི་ཉན་ཐོས་ཀྱི་ཆོས་བསྟན། འདི་རང་རྒྱལ་གྱི་ཆོས་འདི་གསུངས། </a><a data-m="312528" data-d="3575">རང་རང་གི་ཁམས་དབང་པོ་བསམ་པ་ཐམས་ཅད་ལྟ་བར་བྱེད། </a><a data-m="316103" data-d="3069">མངོན་ཤེས་ཀྱིས་ལྐོག་གྱུར་མཁྱེན་འགྲོ་བས་ལྷའི་མིག་དང༌། </a><a data-m="319172" data-d="5298">སེམས་ཅན་གྱི་དབང་པོ་རབ་འབྲིང་ཐ་མ་བལྟ་བར་བྱ་བའི་ཕྱིར་དུ་ཤེས་རབ་ཀྱི་མིག་དང༌། </a><a data-m="324470" data-d="3832">ཆོས་ཕུང་བརྒྱད་ཁྲི་བཞི་སྟོང་གཟིགས་ན་དཔེར་ན་དྲང་དོན་དང༌། </a><a data-m="328302" data-d="2707">ངེས་དོན། སྒྲ་ཇི་བཞིན་དང༌། ཇི་བཞིན་མ་ཡིན་པ་ཐམས་ཅད་</a><a data-m="331009" data-d="3918">ཚུལ་བཞིན་དུ་རྟོགས་པའི་ཆོས་ཀྱི་མིག་དང། འདས་མ་འོངས་</a><a data-m="334927" data-d="4474">ད་ལྟ་དུས་གསུམ་གྱི་ཤེས་བྱ་ཐམས་ཅད་ལ་སྒྲིབ་པ་མེད་པར་བྱ་བས་ཆགས་མེད་ཀྱི་མིག །</a><a data-m="339401" data-d="3007">ཆོས་ཀྱི་དབྱིངས་བསམ་གྱིས་མི་ཁྱབ་པ་བལྟ་བར་བྱ་བའི་ཕྱིར་</a><a data-m="342408" data-d="3361">སོ་སོར་རང་རིག་པ་ཐམས་ཅད་མཁྱེན་པའི་མིག །</a><a data-m="345769" data-d="4812">ཇི་ལྟ་ཇི་སྙེད་མཁྱེན་པ་དེ་ལྟ་བུ་མིག་དྲུག་དང་ལྡན་པས་སེམས་ཅན་གྱི་དོན་ཡོངས་འགྲུབ། </a><a data-m="350581" data-d="6118">(355) རྒྱལ་སྲས་རྣམས་ཀྱི་ལག་པ་རྣམ་དྲུག་ནི། །རྒྱལ་མོས་ཡིད་ཆེས་བྱ་ཕྱིར་དད་པའི་ལག །</a><a data-m="356699" data-d="4464">སློང་བ་ཡིད་བཞིན་ཚིམ་བྱེད་གཏོང་བའི་ལག །ཐེ་ཚོམ་བཅད་ཕྱིར་ཐོས་པ་དམ་པའི་ལག །</a><a data-m="361163" data-d="4425">སེམས་ཅན་འདོན་ཕྱིར་བདེ་བར་འཇོག་པའི་ལག །འགྲོ་ལ་ཆོས་སྟོན་སེར་སྣ་མེད་པའི་ལག །</a><a data-m="365588" data-d="7381">ཚོགས་སྡུད་རྒྱལ་མཆོད་རིམ་གྲོ་བྱེད་པའི་ལག །དེ་དང་ལྡན་པས་ཆོས་ཀྱི་སྣང་བ་སྟོན། ། </a><a data-m="372969" data-d="4316">གསུངས་དུས། བྱང་ཆུབ་སེམས་དཔའ་རྣམས་བྱ་བ་དམ་པ་དྲུག་ཡོད། </a><a data-m="377285" data-d="4274">གང་རེད་ཟེར་ན། རྒྱལ་བ་སངས་རྒྱས་ཀྱི་གོ་འཕང་ལ་མོས་པ་བསྐྱེད་པར་བྱ་བའི་ཕྱིར། </a><a data-m="381559" data-d="2822">ཕྱག་ལ་དད་པའི་ལག་པ་ཡོད་པའི་ཕྱིར་ན་</a><a data-m="384381" data-d="3391">སངས་རྒྱས་ཀྱི་ཡོན་ཏན་བརྗོད་པ་ལ་རྨོངས་པ་མེད་པ་དང༌། </a><a data-m="387772" data-d="4554">སློང་བ་སྟེ་སྤང་གོ་སེམས་ཅན་ཐམས་ཅད་ལ་རང་གི་ལུས་དང་མིག་དང་</a><a data-m="392326" data-d="3187">བུ་དང་ཆུང་བ་ཡན་ཆད་ཇི་ལྟར་འདོད་པ་བཞིན་དུ་སྟེར་བར་བྱེད་པ་</a><a data-m="395513" data-d="2664">གཏོང་བ་སྦྱོང་བའི་ཕ་རོལ་ཏུ་ཕྱིན་པའི་ལག་ཡོད་པ་དང༌། </a><a data-m="398177" data-d="3348">གང་ཟག་གཞན་ཐོས་བསམ་སྒོམ་གསུམ་བྱེད་པ་རྣམས་ལ་</a><a data-m="401525" data-d="4924">ཐེ་ཚོམ་གྱི་སྒྲོ་འདོགས་གཅད་པར་བྱ་བའི་ཕྱིར་དུ་ཐོས་པ་དམ་པའི་ཕྱག་ལག་དང་ལྡན་པ་དང༌། </a><a data-m="406449" data-d="3071">སེམས་ཅན་ཐམས་ཅད་འཁོར་བའི་སྡུག་བསྔལ་གྱི་རྣམས་ལས་འདོན་ཏེ་</a><a data-m="409520" data-d="3340">ཐར་པའི་ལམ་དུ་བདེ་བར་འཇོག་སྟེ་ཡར་འདྲེན་པར་བྱེད་པའི་ལག་ཡོད་པ། </a><a data-m="412860" data-d="7379">འགྲོ་ལ་ཆོས་སྟོན་དགོས་ན་དཀའ་ཚེགས་དང་ངལ་དུབ་མེད་པས་སེར་སྣ་མེད་པའི་ལག་དང༌། </a><a data-m="420239" data-d="4187">བསོད་ནམས་དང་ཡེ་ཤེས་ཀྱི་ཚོགས་གཉིས་རྫོགས་ཏེ་སངས་རྒྱས་ལ་མཆོད། </a><a data-m="424426" data-d="2705">གཙུག་ལག་ཁང་དང་དགེ་འདུན་ལ་སོགས་པ་ལ་རིམ་གྲོ་བྱེད། </a><a data-m="427131" data-d="4391">སེམས་ཅན་ལ་ཕན་པར་བྱེད་པའི་ལག་དེ་དང་ལྡན་ན་ཆོས་ཀྱི་སྣང་བ་སྟོན་པ་ཡིན། </a><a data-m="431522" data-d="4357">(356) རྒྱལ་སྲས་རྣམས་ཀྱི་རྐང་པ་དྲུག་ལྡན་ནི། །སྨོན་ལམ་རྫོགས་ཕྱིར་ཚུལ་ཁྲིམས་རྐང་པ་དང༌། ། </a><a data-m="435879" data-d="3692">བྱང་ཆུབ་ཆོས་སྡུད་བརྩོན་འགྲུས་རྐང་པ་དང༌། །བརྩམས་པ་མཐར་འབྱིན་དམ་བཅའི་རྐང་པ་དང༌། ། </a><a data-m="439571" data-d="5129">བླ་མའི་བཀའ་སྒྲུབ་མཐུན་པའི་རྐང་པ་དང༌། །ཐོས་པས་མི་ངོམས་ཤེས་རབ་རྐང་པ་དང༌། ། </a><a data-m="444700" data-d="4068">ལེགས་པར་སྤྱོད་བྱེད་ནན་ཏན་རྐང་པ་དང༌། །དྲུག་ལྡན་སྐྱེས་བུ་རྒྱལ་བའི་ས་རབ་བགྲོད། ། </a><a data-m="448768" data-d="5089">ཅེས་པ་སྟེ། རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ལ་ཞབས་ཀྱི་རྐང་པ་དྲུག་ཡོད། </a><a data-m="453857" data-d="4758">དེ་གང་ཡིན་ཟེར་ན། བྱང་ཆུབ་སེམས་དཔས་སྨོན་ལམ་བཏབ་འོང་ན། </a><a data-m="458615" data-d="3875">དཔེར་ན་མེ་ཆུ་རུ་འགྱུར་བ་དང༌། ཆུ་མེ་རུ་འགྱུར་བ་ཞིག་བདེན་ཚིག་བརྗོད་འོང་ན་</a><a data-m="462490" data-d="2945">དེ་བཞིན་དུ་འགྱུར་འགྲོ་བ་དང༌། བསྐལ་པ་མང་པོའི་ཚོགས་</a><a data-m="465435" data-d="2806">སྐད་ཅིག་གཅིག་གིས་རྫོགས་པར་བྱ་བའི་སྨོན་ལམ་འགྲུབ་པར་བྱེད་པ། </a><a data-m="468241" data-d="2595">དེ་སྨོན་ལམ་འགྲུབ་ཕྱིར་བྱང་ཆུབ་སེམས་དཔའ་རྣམས་</a><a data-m="470836" data-d="2225">ཚུལ་ཁྲིམས་ཀྱི་ཕ་རོལ་ཏུ་ཕྱིན་སོང་བ་ཡིན་པས་</a><a data-m="473061" data-d="1970">ཚུལ་ཁྲིམས་ཀྱི་རྐང་པ་དང་ལྡན་པ་ཡིན། </a><a data-m="475031" data-d="4274">སངས་རྒྱས་ཀྱི་ཡོན་ཏན་སྟོབས་བཅུ། མི་འཇིགས་པ་བཞི། </a><a data-m="479305" data-d="2352">མ་འདྲེས་པ་བཅོ་བརྒྱད། བྱང་ཆུབ་ཡན་ལག་བདུན། </a><a data-m="481657" data-d="1575">འཕགས་པའི་ལམ་ཡན་ལག་བརྒྱད་ལ་སོགས་</a><a data-m="483232" data-d="4872">རང་གི་ལག་ལ་ཚུར་སྡུད་དེ་སྔར་མེད་པ་འདི་གསར་དུ་སྡུད། </a><a data-m="488104" data-d="1975">ཡོད་པ་གོང་འཕེལ་དུ་འགྱུར་བའི་བརྩོན་འགྲུས་</a><a data-m="490079" data-d="2481">དུས་གཏན་ཡང་མི་བརྗེད་པ་ཡོད་པས་རྐང་པ་དང༌། </a><a data-m="492560" data-d="3947">བྱང་ཆུབ་སེམས་དཔའ་ཁོ་རང་གི་ཐུགས་ཀྱི་བསམ་པ་ཇི་བཞིན་དུ་མཐར་ཕྱིན་པ་བྱེད་དེ། </a><a data-m="496507" data-d="2907">དམ་ཞིག་བཅའ་ཚར་ན་བྱང་ཆུབ་སེམས་དཔས་</a><a data-m="499414" data-d="2540">གཏན་ནས་ཐུགས་བློས་གཏོང་གཏང་གི་མ་རེད་དུས། </a><a data-m="501954" data-d="2783">དེ་ཕྱིར་ན་དམ་བཅའ་བའི་རྐང་པ་ཡོད་པ་དང༌། </a><a data-m="504737" data-d="3118">བླ་མའི་བཀའ་བསྒྲུབ་པར་བྱ་བའི་ཕྱིར་དུ་རྡོ་རྗེ་མཆེད་པོ་དང་</a><a data-m="507855" data-d="2473">བླ་མའི་འཁོར་ཐམས་ཅད་ལ་མཐུན་པའི་རྐང་པ་དང༌། </a><a data-m="510328" data-d="3226">བྱང་ཆུབ་སེམས་དཔས་ཐོས་པས་ངོམས་པ་ཡོད་མ་རེད། </a><a data-m="513554" data-d="4518">མཐའ་ཡས་རྒྱ་མཚོ་ལ་ཆུ་ཡིས་ངོམས་པ་མེད་པ་ལྟར་དུ་ཤེས་རབ་ཀྱི་རྐང་པ་དང་ལྡན་པ་དང༌། </a><a data-m="518072" data-d="3432">ཆོས་དང་མཐུན་པའི་སྤྱོད་པ་ལེགས་པར་སྤྱོད་པར་བྱེད་པས་ན་</a><a data-m="521504" data-d="2790">ནན་ཏན་གྱི་རྐང་པ་དྲུག་དང་ལྡན་པའི་སྐྱེས་བུ་འདི་ནི་</a><a data-m="524294" data-d="4004">རྒྱལ་བའི་ས་རབ་ཏུ་བགྲོད་དེ་སངས་རྒྱས་ཀྱི་ས་ལ་བགྲོད་འགྲོ་བ་ཡིན། </a><a data-m="528298" data-d="3748">(357) བདུད་ཀྱིས་མི་ཚུགས་གོ་ཆ་རྣམ་དྲུག་ནི། །འགྲོ་བ་སྐྱོབ་པ་བྱམས་པའི་གོ་ཆ་དང༌། ། </a><a data-m="532046" data-d="4395">བརྩམས་པ་མཐར་ཕྱིན་སྨོན་ལམ་གོ་ཆ་དང༌། །འགྲོ་བ་བསྒྲལ་བ་སྙིང་རྗེའི་གོ་ཆ་དང༌། ། </a><a data-m="536441" data-d="6056">མ་རིག་སེལ་བ་ཤེས་རབ་གོ་ཆ་དང༌། །ཐེག་ཆེན་སེམས་ལྡན་བཟོད་པའི་གོ་ཆ་དང༌། ། </a><a data-m="542497" data-d="4633">དགེ་བ་མངོན་སྒྲུབ་ཐབས་མཁས་གོ་ཆ་དང༌། །རྒྱལ་སྲས་རྣམས་ཀྱི་ས་མཁན་སྤྱོད་པའི་གྲོགས། ། </a><a data-m="547130" data-d="3579">ཞེས་པ་སྟེ། དཔེར་ན་དམག་ཆེན་པོ་ཞིག་འཛིང་དགོས་ན། </a><a data-m="550709" data-d="4841">དམག་མི་ཐམས་ཅད་ལ་ལུས་ལ་མཚོན་གྱིས་མི་འབིགས་པའི་གོ་ཆ་མང་པོ་གྱོན་རྒྱུ་རེད། </a><a data-m="555550" data-d="3926">དཔེ་དེ་བཞིན་དུ་བྱང་ཆུབ་སེམས་དཔའ་རྣམས་གོ་ཆ་རྣམ་པ་དྲུག་ཡོད་པས་</a><a data-m="559476" data-d="2638">བདུད་ཀྱིས་བར་དུ་གཅོད་མི་ནུས་ཏེ། གང་རེད་ཟེར་ན། </a><a data-m="562114" data-d="2256">འགྲོ་བ་སེམས་ཅན་ཐམས་ཅད་སྡུག་བསྔལ་ལས་སྐྱོབ་པ་</a><a data-m="564370" data-d="3016">བྱམས་པའི་གོ་ཆ་ཡོད་པས་སེམས་ཅན་གཅིག་གི་དོན་ལའང་</a><a data-m="567386" data-d="4433">བསྐལ་པ་མང་པོ་བརྩོན་དགོས་ན་ཐུགས་བསུན་པོ་དང་སྐྱོ་བ་མེད་པའི་གོ་ཆ་དང༌། </a><a data-m="571819" data-d="3913">ཕྱག་ལས་གང་གནང་ན་འགོ་བརྩམས་ཚར་ནས་མཐའ་མ་རྫོགས་ཀྱི་བར་དུ་</a><a data-m="575732" data-d="2672">མཛད་བཞག་ལེ་མ་གཏོགས་འཐུས་ཤོར་འགྲོ་རྒྱུ་མ་རེད་དུས། </a><a data-m="578404" data-d="2985">འདི་མཐར་ཕྱིན་པའི་སྨོན་ལམ་གྱི་གོ་ཆ་དང༌། </a><a data-m="581389" data-d="3716">བྱང་ཆུབ་སེམས་དཔས་སྤྱོད་པ་གང་མཛད་ན་སེམས་ཅན་ལ་ཕན་བྱེད་མ་གཏོགས་</a><a data-m="585105" data-d="3961">རང་གི་དོན་དམིགས་ཡོད་རྒྱུ་མ་རེད་དུས། འདི་སྙིང་རྗེའི་གོ་ཆ་དང་ལྡན་པ། </a><a data-m="589066" data-d="3465">སེམས་ཅན་རྣམས་ཀྱི་རྒྱུད་དུ་གཏི་མུག་མ་རིག་པའི་མུན་པ་</a><a data-m="592531" data-d="3750">སེལ་བར་བྱེད་པའི་ཐོས་བསམ་སྒོམ་གསུམ་གྱི་ཤེས་རབ་ཀྱི་གོ་ཆ་ཡོད་པ་དང༌། </a><a data-m="596281" data-d="3712">ཐེག་པ་ཆེན་པོའི་སེམས་བསྐྱེད་ཀྱི་གོ་ཆ་དང་ལྡན་པའི་ཕྱིར་ན་</a><a data-m="599993" data-d="3515">སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་སེམས་ཀྱི་བཟོད་པ་ཟེར་</a><a data-m="603508" data-d="3319">བཟོད་པ་རྣམ་པ་དྲུག་ཡོད་པའི་བཟོད་པའི་གོ་ཆ་དང་ལྡན་པ། </a><a data-m="606827" data-d="5609">དགེ་བ་གང་ཆེ་བ་འདི་ཐབས་ལ་མཁས་པས་སྒྲུབ་འགྲོ་བ་ཡིན་པས་ན་</a><a data-m="612436" data-d="2447">བྱང་ཆུབ་སེམས་དཔའི་ཐབས་མཁས་ཀྱིས་ཟིན་འོང་དུས། </a><a data-m="614883" data-d="3108">དེ་གཞན་གྱིས་ལོ་ཟླ་བ་མང་པོ་བསྒྲུབས་པ་བྱང་ཆུབ་སེམས་དཔས་</a><a data-m="617991" data-d="3028">སྐད་ཅིག་གཅིག་གིས་བསྒྲུབས་ནས་བཟུང་ཐབས་མཁས་ཀྱི་གོ་ཆ་ཡོད་པ་དང༌། </a><a data-m="621019" data-d="3744">རྒྱས་སྲས་རྣམས་ཀྱི་ས་མཁན་བྱང་ཆུབ་ཀྱི་སྤྱོད་པ་སྒྲུབ་པའི་གྲོགས་ཡིན། </a><a data-m="624763" data-d="4269">(358) མཚོན་དྲུག་འཆང་བའི་རྣམ་གྲངས་བསྟན་པ་ནི། །གཉིས་འཛིན་གཅོད་པ་མཉམ་ཉིད་མཚོན་དང་ནི། ། </a><a data-m="629032" data-d="4568">ཉོན་མོངས་གཅོད་པ་ཤེས་རབ་ཡེ་ཤེས་མཚོན། །ལོག་འཚོ་གཅོད་པ་ཡང་དག་འཚོ་མཚོན་དང༌། ། </a><a data-m="633600" data-d="3945">འཆལ་བ་རྒྱུན་གཅོད་ཚུལ་ཁྲིམས་རྣམ་དག་མཚོན། །སེར་སྣའི་གཟེབ་གཅོད་གཏོང་བའི་མཚོན་དང་ནི། ། </a><a data-m="637545" data-d="3886">སེམས་ཅན་སྨིན་བྱེད་ཡོངས་སུ་མི་སྐྱོའི་མཚོན། །དེ་དག་དང་ལྡན་སྲིད་པའི་འཁྲི་ཤིང་གཅོད། ། </a><a data-m="641431" data-d="5525">གསུངས་དུས། ད་དམག་མི་ཡིན་ན་མཚོན་ཆ་མེ་མདའ། གྲི་དང༌། མདའ་དང༌། མདུང་ལ་སོགས་པ་ཡོད་རེད། </a><a data-m="646956" data-d="3117">དཔེ་དེ་བཞིན་དུ་བྱང་ཆུབ་སེམས་དཔའ་ལ་མཚོན་ཆ་རྣམ་པ་དྲུག་ཡོད། </a><a data-m="650073" data-d="3705">གང་རེད་ཟེར་ན། གཟུང་འཛིན་གཉིས་སྣང་གི་འཁྲུལ་པ་གཅད་པར་བྱ་བའི་ཕྱིར་དུ་</a><a data-m="653778" data-d="3189">ཆོས་ཐམས་ཅད་མཉམ་པ་ཉིད་དུ་རྟོགས་པའི་མཚོན་ཆ་ཡོད་པ་འདི་ཡིན། </a><a data-m="656967" data-d="2307">ཉོན་མོངས་པའི་དྲྭ་བ་གཅོད་པའི་ཕྱིར་དུ་</a><a data-m="659274" data-d="2224">ལྷག་མཐོང་བདག་མེད་རྟོགས་པའི་ཤེས་རབ་ཀྱི་མཚོན་ཆས་</a><a data-m="661498" data-d="2176">ཉོན་མོངས་ཀྱི་རྩ་བ་དྲུང་ནས་འབྱིན་པ་ཡིན། </a><a data-m="663674" data-d="6171">ལོག་པའི་འཚོ་བའི་དཀོར་དང་དཀོར་རྫས་ལ་སོགས་པ་ལ་མི་སྤྱོད་པ་</a><a data-m="669845" data-d="4691">ཡང་དག་པའི་འཚོ་བ་ཆོས་དང་མཐུན་པའི་འཚོ་བའི་མཚོན་ཆ་ཡོད་པ་དང༌། </a><a data-m="674536" data-d="4082">ཉོན་མོངས་པ་རང་དགར་དུ་སྤྱོད་པའི་འཆལ་བའི་སྤྱོད་པ་ཐམས་ཅད་</a><a data-m="678618" data-d="3274">རྒྱུན་གཅོད་པར་བྱེད་པའི་ཚུལ་ཁྲིམས་རྣམ་དག་གི་མཚོན་ཆ་ཡོད་པ་དང༌། </a><a data-m="681892" data-d="5571">གཞན་ལ་སྦྱིན་པ་ལ་སོགས་པ་གཏོང་དུ་མི་བྲ་བ་སེར་སྣའི་གཟེབ་ཡོད་པ་འདི་</a><a data-m="687463" data-d="3143">གཏོང་བར་བྱེད་པ་ལ་བྱང་ཆུབ་སེམས་དཔའི་རང་གི་སྐུ་ལུས་དང༌། </a><a data-m="690606" data-d="3582">མིག་ལ་སོགས་པ་གཏོང་དགོས་ནའང་ཕངས་སེམས་མེད་པ་གཏོང་བའི་མཚོན་དང༌། </a><a data-m="694188" data-d="4508">སེམས་ཅན་སྨིན་པར་བྱ་བའི་ཕྱིར་དུ་སེམས་ཅན་གྱི་དོན་དུ་ག་ཚོད་མཛད་དགོས་ན། </a><a data-m="698696" data-d="4674">ངས་ནུས་ས་མ་རེད། འཐོན་ས་མ་རེད་བསམ་ཡོངས་སུ་མི་སྐྱོ་བའི་མཚོན་དེ་དག་ལྡན་ན་</a><a data-m="703370" data-d="2951">སྲིད་པ་ཁམས་གསུམ་འཁོར་བའི་འཁྲི་ཤིང་རྩད་ནས་གཅོད་པ་ཡིན། </a><a data-m="706321" data-d="4515">(359) ཕུལ་དུ་བྱུང་བའི་གདམས་ངག་རྣམ་དྲུག་ནི། །འགྲོ་ཀུན་ཡེ་ནས་སངས་རྒྱས་ཤེས་མོད་ཀྱང༌། ། </a><a data-m="710836" data-d="3839">སེམས་ཅན་བསྒྲལ་ཕྱིར་ཚོགས་གཉིས་རྒྱ་ཆེར་བསྒྲུབ། །སངས་རྒྱས་ཞིང་རྣམས་མཁའ་འདྲར་ཤེས་ན་ཡང༌། ། </a><a data-m="714675" data-d="3994">ཞིང་ཁམས་སྦྱངས་ལ་བརྩོན་འགྲུས་དཔེ་མེད་རྩོམ། །སེམས་ཅན་སྨིན་ལ་རབ་ཏུ་མི་སྐྱོ་ཞིང༌། ། </a><a data-m="718669" data-d="4168">བདག་མེད་དོན་གྱི་མཚན་ཉིད་མ་སྤངས་ཤིག །མངོན་པར་ཤེས་པས་རྣམ་པར་འཕྲུལ་བྱ་ཞིང༌། ། </a><a data-m="722837" data-d="4026">ཆོས་དབྱིངས་ངང་ལས་གཡོ་བ་མེད་པར་བྱ། །བྱང་ཆུབ་མཆོག་ཏུ་སེམས་བསྐྱེད་མི་གཏོང་ཞིང༌། ། </a><a data-m="726863" data-d="4116">ཐམས་ཅད་མཁྱེན་པའི་ཡེ་ཤེས་འབྱུང་བར་གྱིས། །ཆོས་ཀྱི་འཁོར་ལོས་ཐམས་ཅད་ཚིམ་བྱེད་ཅིང༌། ། </a><a data-m="730979" data-d="7403">ཆོས་ཉིད་ངང་ལས་ཡོངས་སུ་འདའ་མི་བྱ། །དེ་དང་ལྡན་རྣམས་བདེ་གཤེགས་གོ་འཕང་ཐོབ། ། </a><a data-m="738382" data-d="10514">གསུངས་དུས། བྱང་ཆུབ་སེམས་དཔའ་འདི་ལ་ཉན་ཐོས་དང་རང་རྒྱལ་སོ་སོ་སྐྱེ་བོ་ལ་སོགས་པ་</a><a data-m="748896" data-d="3891">གཅིག་གིས་འགྲན་ཟླ་མེད་པའི་གདམས་ངག་རྣམ་པ་དྲུག་རེད། གང་རེད་ཟེར་ན། </a><a data-m="752787" data-d="2938">བྱང་ཆུབ་སེམས་དཔས་འགྲོ་བ་ཐམས་ཅད་ལ་ཡེ་ནས་སངས་རྒྱས་པ་</a><a data-m="755725" data-d="2545">བདེ་གཤེགས་སྙིང་པོའི་ཀློང་དུ་སངས་རྒྱས་པ་ཤེས་ནའང་</a><a data-m="758270" data-d="2771">སངས་རྒྱས་པ་འདི་སེམས་ཅན་ཐམས་ཅད་ཀྱིས་</a><a data-m="761041" data-d="3254">གནས་ལུགས་འདི་ངོ་འཕྲོད་པར་བྱ་བའི་ཕྱིར་དུ། </a><a data-m="764295" data-d="2594">བསྐལ་པ་མང་པོ་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་</a><a data-m="766889" data-d="2606">རྒྱ་ཆེར་བསྒྲུབ་དགོས་པ་ལ་ཐུགས་བསུན་པ་མེད་པ། </a><a data-m="769495" data-d="2711">དཔེར་ན་རྗེ་བཙུན་འཇམ་པའི་དབྱངས་དང༌། སྤྱན་རས་གཟིགས་ལྟ་བུ་ཡིན་ན་</a><a data-m="772206" data-d="2334">སངས་རྒྱས་ཟིན་ནའང་ད་རུང་སེམས་ཅན་གྱི་དོན་</a><a data-m="774540" data-d="2977">ས་བཅུ་རྒྱུན་མཐའ་ལ་གནས་པའི་ཚུལ་བསྟན་པ་དང༌། </a><a data-m="777517" data-d="2631">སངས་རྒྱས་ཀྱི་ཞིང་ཁམས་ཐམས་ཅད་ནམ་མཁའ་དང་འདྲ་བ་</a><a data-m="780148" data-d="3912">བཟང་ངན་མཉམ་པ་ཤེས་ནའང༌། ནུབ་ཕྱོགས་བདེ་བ་ཅན་དང༌། </a><a data-m="784060" data-d="2755">བྱང་ཆུབ་སེམས་དཔའ་འཇམ་དཔལ་དབྱངས་ཀྱི་ཞིང་ཁམས་ལྟ་བུ་</a><a data-m="786815" data-d="3313">ཞིང་ཁམས་དག་པར་སྦྱངས་པ་ལ་བརྩོན་འགྲུས་ཀྱི་གོ་ཆ་མི་གློད་པ་དང༌། </a><a data-m="790128" data-d="3409">སེམས་ཅན་ཐམས་ཅད་ཐར་པའི་ལམ་དུ་སྨིན་པར་བྱེད་པ་ལས་</a><a data-m="793537" data-d="3290">དུས་གསུམ་དུ་ཆོས་སྟོན་པ་དང༌། མཛད་པ་གང་གནང་དགོས་ན་</a><a data-m="796827" data-d="5044">རབ་ཏུ་མི་སྐྱོ་ཞིང་བདག་མེད་མཉམ་པ་ཉིད་ཀྱི་དོན་གྱི་གཙོ་བོ་སྒོ་ནས་</a><a data-m="801871" data-d="5319">ཐེག་པ་ཆེ་ཆུང་གི་མཚན་ཉིད་མི་སྤོང་བ་དང༌། </a><a data-m="807190" data-d="4004">སེམས་ཅན་གྱི་དོན་བྱས་ནའང་རང་དགར་རྗེས་དཔག་ཙམ་མ་ཡིན་པ་</a><a data-m="811194" data-d="2056">སེམས་ཅན་གང་ལ་དོན་གང་འདྲས་མཛད་ན། </a><a data-m="813250" data-d="5149">སེམས་ཅན་འདི་ལ་ཕན་པར་འགྱུར་པ་ཤེས་པས་རྣམ་པར་འཕྲུལ་པ་རྒྱ་ཆེན་པོ་བྱེད་པ་དང༌། </a><a data-m="818399" data-d="3146">དེ་མཛད་པ་སེམས་ཅན་གྱི་དོན་མཛད་པ་དང༌། </a><a data-m="821545" data-d="3721">མགོ་དང་ཡན་ལག་སྦྱིན་པ་གཏོང་བ་ལ་སོགས་པ་གང་མཛད་ནའང་</a><a data-m="825266" data-d="3076">དགོངས་པ་ཆོས་ཀྱི་དབྱིངས་ལས་གཡོ་བ་མེད་པ་རུ་བྱ་བ་དང༌། </a><a data-m="828342" data-d="4715">བྱང་ཆུབ་མཆོག་ཏུ་སེམས་བསྐྱེད་པ་འདི་ཉིད་དཔེར་ན། </a><a data-m="833057" data-d="2478">སྐུ་ལུས་བརྒྱ་ཕྲག་ཅིག་གཏོང་དགོས་འབྱུང་ནའང་</a><a data-m="835535" data-d="2655">བྱང་ཆུབ་སེམས་ཐུགས་ནས་གཏོང་གི་མ་རེད་དུས་མི་གཏོང༌། </a><a data-m="838190" data-d="4594">ཐམས་ཅད་མཁྱེན་པའི་ཡེ་ཤེས་རང་གི་རྒྱུད་ལ་སངས་རྒྱས་གོ་འཕང་མྱོང་བར་བྱས་པ་འདི་</a><a data-m="842784" data-d="3589">ཆོས་ཀྱི་འཁོར་ལོས་སེམས་ཅན་ཐམས་ཅད་ཚིམ་པར་བྱེད་པ་དང༌། </a><a data-m="846373" data-d="4143">ཆོས་ཀྱི་འཁོར་ལོ་གཞན་དོན་དུ་བསྐོར་ན་རང་ཆོས་ཉིད་ཀྱི་ངང་ནས་</a><a data-m="850516" data-d="2565">ཡོངས་སུ་འདའ་བར་མི་བྱ་བ་དེ་དང་ལྡན་ན་</a><a data-m="853081" data-d="2664">བདེ་བར་གཤེགས་པའི་གོ་འཕང་མངོན་དུ་འཐོབ་པ་ཡིན། </a><a data-m="855745" data-d="6365">(360) བདུད་ཀྱི་ལས་དྲུག་ཤེས་ནས་སྤང་བ་ནི། །གཞན་དོན་སེམས་ཞུམ་བསམ་པ་འཁྲུགས་པ་དང༌། ། </a><a data-m="862110" data-d="4959">དོན་རྒྱ་ཆུང་ངུས་མགུ་ཞིང་གཅིག་ལས་མི་བཟོད་དང༌། །ཆོས་ལ་ཐེ་ཚོམ་ཟ་ཞིང་དམ་པའི་ཆོས་སྤོང་དང༌། ། </a><a data-m="867069" data-d="5157">སེམས་ཅན་སྨིན་པར་མི་བྱེད་གཅིག་པུ་ཐར་འདོད་དང༌། །རང་ཉིད་འཁོར་བས་སྐྲག་ནས་སྤྱོད་པ་རླབས་ཆེན་འདོར། ། </a><a data-m="872226" data-d="4478">སྨོན་ལམ་ལྷག་པར་མི་དམིགས་ཉོན་མོངས་ཞི་བར་འདོད། །འདི་དག་བདུད་ཀྱི་ལས་ཏེ་རིང་དུ་སྤང༌། ། </a><a data-m="876704" data-d="4633">གསུངས་དུས་བདུད་ཀྱི་ལས་དྲུག་ཡོད། འདི་བྱས་ན་བདུད་ཀྱི་དབང་དུ་འགྲོ་རེད་དུས། </a><a data-m="881337" data-d="4549">བྱང་ཆུབ་སེམས་དཔའ་འདི་གཞན་གྱི་དོན་ག་ཚོད་མཛད་དགོས་ན་ཐུགས་ཞུམ་པ་མེད་པ། </a><a data-m="885886" data-d="4598">འདི་གཞན་དོན་ནུས་ས་མ་རེད་བསམ་རྒྱུ་དང༌། ཕར་གདུལ་བྱ་སློབ་མ་ལ་ཕན་པ་བྱས་ན་</a><a data-m="890484" data-d="2658">ཚུར་ལོག་སྒྲུབ་འབྱུང་བས་སེམས་འཁྲུགས་པ་མེད་པ་དང༌། </a><a data-m="893142" data-d="5842">དོན་རྒྱ་ཆུང་ངུས་མགུ་བ་མ་ཡིན་པ་རྒྱ་ཆེན་པོའི་ལམ་ལ་བརྩོན་པ་དང༌། </a><a data-m="898984" data-d="3982">གཅིག་ལས་མི་བཟོད་པ་མེད་པ་དང༌། དམ་པའི་ཆོས་ལ་ཐེ་ཚོམ་ཟ་སྟེ་</a><a data-m="902966" data-d="4409">ཡང་དག་པ་རེད་མ་རེད་བསམ་རྒྱུ་མི་ཟ་བས། དམ་པའི་ཆོས་གཅིག་བཟང་པོ། </a><a data-m="907375" data-d="4388">གཅིག་ངན་པ་བསམ་པས་ཆོས་མི་གཏོང་བ་དང༌། སེམས་ཅན་སྨིན་པར་མི་བྱེད་པ་</a><a data-m="911763" data-d="2127">ང་གཅིག་པུ་སངས་རྒྱས་གོ་འཕང་ཐོབ་ན་ཆོག །</a><a data-m="913890" data-d="3167">སེམས་ཅན་གྱི་དོན་ངས་འོང་རྒྱུ་མ་རེད་བསམ་བློ་འདི་མི་མཛད་པ་དང༌། </a><a data-m="917057" data-d="2825">རང་ཉིད་ཁམས་གསུམ་འཁོར་བ་ལ་སྐྲག་ནས་བཟུང་སྟེ། </a><a data-m="919882" data-d="5002">ད་བྱང་ཆུབ་སེམས་དཔའི་སྤྱོད་པ་རྒྱ་ཆེན་པོ་ཁམས་གསུམ་འཁོར་བ་ལ་སྐྱེ་བ་ཡང་ནས་ཡང་དུ་བཞེས། </a><a data-m="924884" data-d="1902">སེམས་ཅན་གྱི་དོན་མཛད་དགོས་འདུག་བསམ་ན་</a><a data-m="926786" data-d="3380">འདི་སྤྱོད་པ་འདི་ཐུབ་ས་མ་རེད་བསམ་འདོར་མི་བཞག་པ་དང༌། </a><a data-m="930166" data-d="6023">སྨོན་ལམ་གྱི་ལྷག་པར་སྨོན་ལམ་རྒྱ་ཆེན་པོ་བྱང་ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ། </a><a data-m="936189" data-d="3381">ད་ལྟ་འཕགས་པ་བཟང་པོ་སྤྱོད་པའི་སྨོན་ལམ་ལྟ་བུའི་སྒོ་ནས་</a><a data-m="939570" data-d="3983">ལྷག་པར་མི་དམིགས་པ་རང་ཉིད་ཁོ་ནའི་ཉོན་མོངས་པ་དབྱིངས་སུ་ཞི་བར་འདོད་པ་སྟེ། </a><a data-m="943553" data-d="5323">འདི་དག་ཐམས་ཅད་ནི་བདུད་ཀྱི་ལས་དྲུག་ཡིན་པས་རིང་དུ་སྤང་བར་བྱ། </a><a data-m="948876" data-d="3838">(361) གོང་མས་བྱིན་གྱིས་བརླབས་པའི་རྟགས་དྲུག་ནི། །བླ་མེད་རྫོགས་པའི་བྱང་ཆུབ་སེམས་མཆོག་སྐྱེ། ། </a><a data-m="952714" data-d="4196">བདུད་ཀྱི་ལས་རྣམས་ཤེས་ནས་རྣམ་པར་བཟློག །ཐེག་ཆེན་ཆོས་ཐོས་དེ་ལ་ནན་ཏན་བྱེད། ། </a><a data-m="956910" data-d="5617">འཁོར་བར་གཞན་དོན་སྒྲུབ་ལ་སྐྱོ་བ་མེད། །ཉན་རང་ཆོས་སྟོན་དེ་ལ་མཆོག་འཛིན་མེད། ། </a><a data-m="962527" data-d="5197">དགོངས་པ་རྟོགས་ཀྱང་སྤྱོད་པ་སྒྲུབ་ལ་བརྩོན། །རྒྱལ་སྲས་ཆོས་མཆོག་ཞུགས་རྣམས་མཛད་སྤྱོད་ཡིན། ། </a><a data-m="967724" data-d="6656">གསུངས་དུས། དེ་ནས་བྱང་ཆུབ་སེམས་དཔའ་རྣམས་བླ་མ་གོང་མའི་ཐུགས་རྒྱུད་བྱིན་རླབས་ཞུགས་པའི་རྟགས་དྲུག་ཡོད། </a><a data-m="974380" data-d="3383">གང་རེད་ཟེར་ན། བླ་ན་མེད་པ་རྫོགས་པའི་བྱང་ཆུབ་ཀྱི་སེམས་འདི་</a><a data-m="977763" data-d="4461">རིམ་པ་བཞིན་དུ་ཐུགས་རྒྱུད་ལ་སྐྱེ། གཞན་དོན་ཁོ་ན་མ་གཏོགས་མེད་པ་དང༌། </a><a data-m="982224" data-d="3336">དེ་ནས་རྣམ་གཡེང་དང་འདུ་འཛི་ཐར་པའི་ལམ་དང་འགལ་བ་ལ་སོགས་</a><a data-m="985560" data-d="4712">དེ་ཐམས་ཅད་བདུད་ཀྱི་ལས་ཤེས་ནས་རྣམ་པར་བཟློག་སྟེ་སྤོང་བར་བྱེད་པ་དང༌། </a><a data-m="990272" data-d="1940">ཐེག་ཆེན་གྱི་ཆོས་ཐོས་ནས་བཟུང་སྟེ་</a><a data-m="992212" data-d="3546">ཐེག་པ་ཆེན་པོའི་ལྟ་སྒོམ་སྤྱོད་གསུམ་གྱི་དོན་ལ་ནན་ཏན་མཛད་པ་དང༌། </a><a data-m="995758" data-d="3065">ཁམས་གསུམ་འཁོར་བར་གཞན་གྱི་དོན་ག་ཚོད་བསྒྲུབ་དགོས་ན། </a><a data-m="998823" data-d="5439">བསྐལ་པ་མང་པོ་ལ་འཁོར་བར་སྐྱེ་བ་བཞེས་དགོས་ན་དེ་ལ་ཐུགས་སྐྱོ་བ་མེད་པ་དང༌། </a><a data-m="1004262" data-d="4480">ཉན་རང་གི་ཆོས་སྟོན་ནའང་ཉན་རང་དེའི་ཡིད་དང་མཐུན་པའི་ཆོས་སྟོན་པ་དང༌། </a><a data-m="1008742" data-d="3899">ངས་ཉན་ཐོས་ཀྱི་ཉན་རང་གི་ཆོས་སྟོན་ཤེས་ཀྱི་འདུག །</a><a data-m="1012641" data-d="3667">བྱང་ཆུབ་སེམས་དཔའི་ཆོས་སྟོན་ཤེས་ཀྱི་འདུག་བསམ་ང་རྒྱལ་གྱི་མཆོག་འཛིན་མེད་པ། </a><a data-m="1016308" data-d="3306">ཆོས་ཉིད་མཉམ་པ་ཉིད་ཀྱི་དགོངས་པས་བརྩོན་ནའང་སྤྱོད་པ་འདི་</a><a data-m="1019614" data-d="3504">ཆོས་དང་མཐུན་པའི་སྒོ་ནས་རྣམ་གཡེང་འདུ་འཛི་མེད་པའི་སྒྲུབ་པ་ལ་བརྩོན་པ། </a><a data-m="1023118" data-d="4400">རྒྱལ་སྲས་རྣམས་ཀྱི་ཆོས་མཆོག་ལ་ཞུགས་པར་གྱུར་པ་མཛད་སྤྱོད་ཡིན། </a><a data-m="1027518" data-d="9915">(362) ཆོས་སྟོན་འདོད་པ་དག་གི་བདུད་དྲུག་ནི། །མགོན་པོར་མེད་ལ་དམ་ཆོས་མི་སྟེར་བདུད། ། </a><a data-m="1037433" data-d="3824">སྣོད་ལྡན་སློབ་མ་ཁྱད་དུ་གསོད་པ་བདུད། །ཟང་ཟིང་ཆེད་དུ་དམ་ཆོས་སྟོན་པ་བདུད། ། </a><a data-m="1041257" data-d="4071">སྣོད་མིན་རྣམས་ལ་ཟབ་མོ་སྟོན་པ་བདུད། །ཐེག་མཆོག་མོས་ལ་ཐེག་དམན་སྟོན་པ་བདུད། ། </a><a data-m="1045328" data-d="6022">གང་མོས་མི་སྟོན་ཕྱོགས་འབྱམས་སྟོན་པ་བདུད། །འདི་དག་རྣམས་ཀྱིས་མ་བསླུས་ཤིན་ཏུ་གཅེས། ། </a><a data-m="1051350" data-d="4262">གསུངས་དུས། ཆོས་སྟོན་པར་འདོད་པ་ལ་བདུད་ཀྱི་ལས་དྲུག་ཡོད། གང་རེད་ཟེར་ན། </a><a data-m="1055612" data-d="3828">སྐྱབས་དང་མགོན་མེད་པའི་གང་ཟག་འདི་ལ་</a><a data-m="1059440" data-d="4523">དམ་པའི་ཆོས་མི་སྟེར་བཀའ་རྒྱ་ལྟ་བུ་བྱས་ན་དེ་བདུད་ཀྱི་ལས་ཡིན། </a><a data-m="1063963" data-d="2816">སྣོད་ལྡན་གྱི་སློབ་མས་དམ་པའི་ཆོས་སྒྲུབ་པའི་རེ་བ་ཡོད། </a><a data-m="1066779" data-d="4276">དེ་ཡང་ཆོས་ཀྱི་རེ་བ་མི་སྐོང་བ་ཁྱད་དུ་གསོད་པ་འདི་བདུད་ཡིན། </a><a data-m="1071055" data-d="4121">དམ་པའི་ཆོས་སྟོན་ཏེ་འདིས་ཟང་ཟིང་གི་ལོངས་སྤྱོད་མང་པོ་ཆོས་སྟོན་བྱས་</a><a data-m="1075176" data-d="5653">འབུལ་བ་བསྡུས་པ་འདི་བདུད་ཀྱི་ལས་ཡིན། སྣོད་མི་ལྡན་པ་དཔེར་ན་</a><a data-m="1080829" data-d="3425">ཐེག་དམན་གྱི་རིགས་ཅན་རྣམས་ལ་ཟབ་མོ་སྟོང་པ་ཉིད་སྟོན་ན་</a><a data-m="1084254" data-d="2907">བློ་ལ་ཚུད་རྒྱུ་མ་རེད་དུས་དེ་བདུད་ཀྱི་ལས་ཡིན། </a><a data-m="1087161" data-d="3827">ཐེག་པ་མཆོག་ལ་མོས་པའི་གང་ཟག་ཡོད་ན་ཡང་ཁྱེད་རང་ཐེག་མཆོག་དགའི་མ་རེད། </a><a data-m="1090988" data-d="2662">ཐེག་དམན་ཡིན་ན་ཉམས་འོག་ཏུ་ཆུད་སླ་དགའི་རེད་ཟེར་</a><a data-m="1093650" data-d="2452">ཐེག་དམན་ལམ་སྟོན་པ་ནི་བདུད་ཀྱི་ལས་ཡིན། </a><a data-m="1096102" data-d="5195">སེམས་ཅན་རང་རང་གི་གདུལ་བྱའི་མོས་པ་གང་ཡོད་པ་འདི་མི་སྟོན་པ་</a><a data-m="1101297" data-d="2958">ཐམས་ཅད་སྤྱི་འབྱམས་ཀྱི་དོན་ནས་སྟོན་པ་བདུད་ཀྱི་ལས་ཡིན་པས། </a><a data-m="1104255" data-d="2634">འདི་དག་རྣམས་ཀྱིས་མ་བསླུས་པ་ཤིན་ཏུ་གཅེས་པ་ཡིན། </a><a data-m="1106889" data-d="5757">(363) སློབ་མས་ལོག་པའི་བདུད་དྲུག་སྤང་བ་ནི། །བཤེས་གཉེན་བོར་ནས་སྡིག་པའི་གྲོགས་པོ་བསྟེན། ། </a><a data-m="1112646" data-d="5591">ལམ་སྟོན་མགོན་བྲལ་བདུད་ཀྱིས་ཟིན་པ་ཡིན། །ཐེག་ཆེན་བོར་ནས་ཐེག་དམན་ཉན་པ་ནི། ། </a><a data-m="1118237" data-d="3626">གོལ་ས་ལམ་ལོག་བདུད་ཀྱིས་ཟིན་པ་ཡིན། །ཐར་ལམ་བོར་ནས་འཇིག་རྟེན་ཤེས་བྱ་འཚོལ། ། </a><a data-m="1121863" data-d="4495">བྱ་བྱེད་སྤྱོད་ལོག་བདུད་ཀྱིས་ཟིན་པ་ཡིན། །སྐྱེ་བར་མི་དགའ་མྱ་ངན་འདའ་དོན་གཉེར། ། </a><a data-m="1126358" data-d="3633">སེམས་བསྐྱེད་གོ་ཆའི་བདུད་ཀྱིས་ཟིན་པ་ཡིན། །རང་གིས་མ་ཐོས་དམ་པའི་ཆོས་ལ་སྨོད། ། </a><a data-m="1129991" data-d="3846">བླང་དོར་འཁྲུལ་པའི་བདུད་ཀྱིས་ཟིན་པ་ཡིན། །དགེ་སྡིག་སྤང་བླང་ཆོས་མིན་མི་ཤེས་པ། ། </a><a data-m="1133837" data-d="4362">མ་རིག་མུན་འཐིབས་བདུད་ཀྱིས་ཟིན་པ་ཡིན། །སྣོད་ལྡན་རྣམས་ཀྱིས་དེ་དྲུག་སྤང་བ་གཅེས། ། </a><a data-m="1138199" data-d="5227">གསུངས་དུས། དེ་ནས་ཡང་སློབ་མ་རྣམས་ཡིན་ན། </a><a data-m="1143426" data-d="4324">སློབ་མ་རང་ལའང་ཐར་པའི་ལམ་ལས་མི་མཐུན་པའི་ལོག་པའི་བདུད་དྲུག་ཡོད། </a><a data-m="1147750" data-d="3259">གང་རེད་ཟེར་ན། དགེ་བའི་བཤེས་གཉེན་མཚན་ཉིད་དང་ལྡན་པ་མི་བསྟེན་པ་</a><a data-m="1151009" data-d="3584">སྡིག་པའི་གྲོགས་པོ་འཇིག་རྟེན་ཚེ་འདིའི་བྱ་བ་ལ་དགའ་བ། </a><a data-m="1154593" data-d="3671">དགྲ་འདུལ་གཉེན་སྐྱོང་ལ་དགའ་བ་དེའི་ཁ་ལ་ཉན་པ་དེ་བདུད་ཀྱི་ལས་ཡིན། </a><a data-m="1158264" data-d="4156">ཐར་པའི་ལམ་སྟོན་པར་བྱེད་པའི་མགོན་སྐྱབས་</a><a data-m="1162420" data-d="3043">དཔུང་གཉེན་འདི་ལ་མི་བསྟེན་པ་འདི་བདུད་ཀྱིས་ཟིན་པ་ཡིན། </a><a data-m="1165463" data-d="5525">ཐེག་པ་ཆེན་པོའི་ཆོས་བོར་ནས་ཐེག་དམན་ཉན་ཐོས་ཀྱི་ཆོས་ཉན་པར་བྱེད་པ་འདི་ནི་</a><a data-m="1170988" data-d="2633">གོལ་ས་ལམ་ལོག་བདུད་ཀྱིས་ཟིན་པ་ཡིན། </a><a data-m="1173621" data-d="5878">ཐར་པ་བྱང་ཆུབ་ཀྱི་ལམ་འདི་མི་བསྟེན་ཏེ་འཇིག་རྟེན་གྱི་བྱ་བ་བཟོ་རིག་པ་འདྲ། </a><a data-m="1179499" data-d="3377">མིག་འཕྲུལ་འདྲ། མངོན་ཤེས་འདྲ། དེ་སྒྲུབ་པར་བྱེད་པའི་ཤེས་བྱ་འཚོལ་བ་འདི་</a><a data-m="1182876" data-d="4041">བྱ་བྱེད་ལོག་པ་བདུད་ཀྱིས་ཟིན་པ་ཡིན། སྐྱེ་བར་མི་དགའ་གསུངས་དུས། </a><a data-m="1186917" data-d="3929">ཁམས་གསུམ་འཁོར་བར་ཡང་ནས་ཡང་དུ་སེམས་ཅན་གྱི་དོན་དུ་སྐྱེ་བ་ལེན་པ་ལ་མི་དགའ་བ། </a><a data-m="1190846" data-d="2936">ཞི་བ་མྱ་ངན་ལས་འདས་པའི་དོན་དུ་དགོངས་ཏེ་</a><a data-m="1193782" data-d="3700">ཉན་རང་གི་སེམས་བསྐྱེད་པ་འདི་ནི་གོ་ཆ་བདུད་ཀྱིས་ཟིན་པ་ཡིན། </a><a data-m="1197482" data-d="4083">རང་གིས་ཆོས་ཀྱི་ཡོན་ཏན་འདི་ཉིད་ཚུལ་བཞིན་མ་ཐོས་བཞིན་དུ་</a><a data-m="1201565" data-d="3542">ཁ་རོག་རི་བོང་ཅལ་འདྲོགས་བྱས་ནས། </a><a data-m="1205107" data-d="4437">དམ་པའི་ཆོས་ལ་སྨོད་པ་འདི་བླང་དོར་འཁྲུལ་འགྲོ་བའི་བདུད་ཀྱིས་ཟིན་པ་ཡིན། </a><a data-m="1209544" data-d="5811">དགེ་སྡིག་སྤང་བླང་ནོར་འགྲོ་རྒྱུ་དམ་པའི་ཆོས་མ་ཡིན་པ་</a><a data-m="1215355" data-d="2981">མི་ཤེས་པ་མ་རིག་པའི་མུན་པ་འཐིབས་པ་བདུད་ཀྱི་ལས་ཡིན། </a><a data-m="1218336" data-d="5033">སྣོད་དང་ལྡན་པའི་གང་ཟག་རྣམས་ཀྱིས་དེ་དག་སྤང་བར་བྱ་བ་གཅེས་སོ། ། </a><a data-m="1224379" data-d="2193">(364) བདུད་ཀྱི་ལས་ཀྱིས་མི་ཚུགས་ཆོས་དྲུག་ནི། །ང་རྒྱལ་སྤངས་ནས་བཤེས་གཉེན་བསྙེན་བཀུར་བྱེད། </a><a data-m="1226572" data-d="3882">ཁོང་ཁྲོ་སྤངས་ནས་གཞན་གྱི་བསྔགས་པ་བརྗོད། །སྙོམ་ལས་སྤངས་ནས་ཟབ་མོའི་དོན་ལ་བརྩོན། ། </a><a data-m="1230454" data-d="3804">ཕྱོགས་འཛིན་སྤངས་ནས་སངས་རྒྱས་ཆོས་ཀུན་འཚོལ། །ཕྱོགས་རིས་སྤངས་ནས་ཟུང་འཇུག་ལམ་དུ་ཞུགས། ། </a><a data-m="1234258" data-d="4610">བྱ་བྱེད་སྤངས་ནས་སྒྲུབ་པ་སྙིང་པོར་བྱེད། །དེ་དང་སུ་ལྡན་བདུད་དཔུང་འཇོམས་པར་ནུས། ། </a><a data-m="1238868" data-d="4476">གསུངས་ནས་བཟུང་སྟེ། ད་བདུད་ཀྱི་ལས་ཀྱིས་ཆོས་བྱེད་པ་ལ་མ་ཚུགས་ན་</a><a data-m="1243344" data-d="3141">བར་ཆད་མི་འབྱུང་བ་རེད་དུས། དེ་ཆོས་དྲུག་འདི་གང་ཡིན་ཟེར་ན། </a><a data-m="1246485" data-d="4220">རང་ལ་ཡོན་ཏན་ཡོད་ནའང་འདི་ཡོན་ཏན་ཡོད་བསམ་པའི་ང་རྒྱལ་སྤངས་ནས་</a><a data-m="1250705" data-d="2587">དགེ་བའི་བཤེས་གཉེན་མཚན་ཉིད་དང་ལྡན་པ་དང༌། </a><a data-m="1253292" data-d="4429">དམ་པའི་ཆོས་ཀྱི་བདུད་རྩི་གང་ཡོད་པ་འདི་ལ་རྩེ་གཅིག་ཏུ་བསྙེན་བཀུར་བྱེད་པ་དང་ནི། </a><a data-m="1257721" data-d="4664">དུས་དང་རྣམ་པ་ཀུན་ཏུ་ཁོང་ཁྲོ་སྤངས་ནས་གང་ཟག་གཞན་དང་མཐུན་པར་བྱེད་དེ་</a><a data-m="1262385" data-d="2138">གང་ཟག་གཞན་གྱི་བསྔགས་པ་འབའ་ཞིག་བརྗོད། </a><a data-m="1264523" data-d="3932">མི་ཚེ་རྣམ་གཡེང་དང་རྩེད་མོ་ལྟ་བུ་སྙོམ་ལས་སྤངས་ནས་</a><a data-m="1268455" data-d="4112">ཟབ་མོའི་དོན་གྱི་ཐོས་བསམ་སྒོམ་པ་ལ་རྩེ་གཅིག་ཏུ་གཏད། </a><a data-m="1272567" data-d="4769">ཕྱོགས་འཛིན་སྤངས་ནས་ཟེར་དུས། རང་ཡང་ཉམས་ལེན་བྱེད་མཁན་ཡིན་ན་</a><a data-m="1277336" data-d="3832">དཔེ་ཆ་སློབ་གཉེར་ཤེས་བྱ་རིག་པའི་གནས་བལྟ་མི་དགོས་སྙམ་པ་ལྟ་བུ་དང༌། </a><a data-m="1281168" data-d="1701">ཤེས་བྱ་རིག་པའི་གནས་ཤེས་པ་ཡིན་ན་</a><a data-m="1282869" data-d="2774">ཉམས་ལེན་མི་དགོས་ལྟ་བུ་ཕྱོགས་རིས་ཀྱི་འཛིན་པ་སྤངས་ནས། </a><a data-m="1285643" data-d="3752">སངས་རྒྱས་ཀྱི་ཆོས་ཐམས་ཅད་བུང་བས་མེ་ཏོག་གི་བཅུད་ལ་རོལ་བ་བཞིན་དུ་བཙལ། </a><a data-m="1289395" data-d="3467">དེ་ནས་རང་ཕྱོགས་གཞན་ཕྱོགས་ཀྱི་ཕྱོགས་རིས་ཐམས་ཅད་སྤངས་ནས་</a><a data-m="1292862" data-d="2632">རྩོལ་མེད་རྫོགས་པ་ཆེན་པོའི་ཉམས་ལེན་བྱེད་པ་ཡིན་ན། </a><a data-m="1295494" data-d="2549">རྩོལ་བཅས་ཀྱི་བསྐྱེད་རྫོགས་མི་དགོས་ཟེར་མཁན་ལྟ་བུ་དང༌། </a><a data-m="1298043" data-d="2226">རྩོལ་བཅས་ཀྱི་བསྐྱེད་རྫོགས་སྒོམ་མཁན་ཡིན་ན་</a><a data-m="1300269" data-d="2815">རྩོལ་མེད་ཀྱི་ཉམས་ལེན་གྱིས་གྲོལ་ཐུབ་ཀྱི་མ་རེད་ཟེར་བ་མིན་པ་</a><a data-m="1303084" data-d="2187">ཐམས་ཅད་ཟུང་འཇུག་གི་ལམ་དུ་བསྟེན། </a><a data-m="1305271" data-d="3937">འཇིག་རྟེན་ཚེ་འདིའི་དགྲ་འདུལ་གཉེན་སྐྱོང་ཞིང་ཁ་སོ་ནམ་ལ་སོགས་</a><a data-m="1309208" data-d="3232">བྱ་བྱེད་སྤངས་ནས་དབེན་པའི་གནས་སུ་སྒྲུབ་པ་སྙིང་པོར་བྱེད། </a><a data-m="1312440" data-d="4568">དེ་དང་གང་ཟག་སུ་ལྡན་ན་བདུད་དཔུང་བར་ཆད་ཐམས་ཅད་འཇོམས་འགྲོ་བ་ཡིན། </a><a data-m="1317008" data-d="4322">(365) ཐེག་ཆེན་བསླབ་པ་འཆོར་བའི་ཆོས་དྲུག་ནི། །དཀོན་མཆོག་སྤོང་ཞིང་མཆོད་འོས་བསླུ་བ་དང༌། ། </a><a data-m="1321330" data-d="4165">ལྷག་པའི་བསམ་སྤངས་གཡོ་སྒྱུས་སྤྱོད་པ་དང༌། །རྒྱལ་སྲས་རྣམས་ལ་ཚིག་ངན་སྨྲ་བ་དང༌། ། </a><a data-m="1325495" data-d="3745">གཞན་དགེ་བྱེད་ལ་འགྱོད་པ་བྱེད་པ་དང༌། །ཐེག་མཆོག་ཞུགས་ལ་ཁོང་ཁྲོ་ཕྲག་དོག་བྱེད། ། </a><a data-m="1329240" data-d="3955">ཐབས་ཤེས་ཡ་བྲལ་ལམ་ལ་ཞུགས་པ་སྟེ། །འདི་དྲུག་སྤངས་ལ་རྟག་ཏུ་ནན་ཏན་བྱ། ། </a><a data-m="1333195" data-d="10977">གསུངས་དུས། ཐེག་པ་ཆེན་པོའི་ལམ་ལས་འཆོར་ཏེ་གོལ་འགྲོ་བའི་ཆོས་དྲུག་ཡོད། </a><a data-m="1344172" data-d="4698">གང་རེད་ཟེར་ན། དཀོན་མཆོག་རིན་པོ་ཆེ་རྣམ་པ་གསུམ་ཡིད་ཆེས་ཀྱིས་མི་བྱེད་པ་</a><a data-m="1348870" data-d="2894">སྤོང་ཞིང་མཆོད་འོས་བླ་མ་ལ་མགོ་སྐོར་གཏོང་བ། </a><a data-m="1351764" data-d="4549">དེ་ནས་ལྷག་པའི་བསམ་པ་བྱང་ཆུབ་སེམས་རིན་པོ་ཆེ་སྤོང་སྟེ་སེམས་ཅན་མགོ་སྐོར་བྱས། </a><a data-m="1356313" data-d="3695">རང་ལ་ཡོན་ཏན་མེད་ན་ཡོད་མདོག་དང༌། སྐྱོན་ཡོད་ནའང་</a><a data-m="1360008" data-d="2728">མེད་མདོག་བྱེད་པའི་གཡོ་སྒྱུས་སྤྱོད་པར་འགྱུར་བ་དང༌། </a><a data-m="1362736" data-d="4481">དེ་ནས་རྒྱལ་སྲས་བྱང་ཆུབ་སེམས་དཔའ་རྣམས་ལ་ཚིག་རྩུབ་པོ་སྨྲ་བ་དང༌། </a><a data-m="1367217" data-d="3614">གཞན་གྱིས་དགེ་བ་བྱེད་པ་དཔེར་ན། དཔེ་ཆ་ལྟ་མཁན་ཞིག་ཡིན་ན་</a><a data-m="1370831" data-d="2181">ཁྱེད་རང་ཏིང་ངེ་འཛིན་བསྒོམ་ན་ཡག་རྒྱུ་རེད་ཟེར། </a><a data-m="1373012" data-d="2615">དཔེ་ཆ་ལ་སྙིང་པོ་ཡོད་མ་རེད་ཟེར་མཁན་ལྟ་བུ་དང༌། </a><a data-m="1375627" data-d="3941">ཏིང་ངེ་འཛིན་སྒོམ་མཁན་ཡིན་ན་ཡང་ཁྱེད་རང་ཐོས་པ་མེད་པའི་སྒོམ་པ་རེད་ཟེར་</a><a data-m="1379568" data-d="2709">དགེ་བའི་ལས་བྱེད་པ་དེ་ལ་འགྱོད་པ་བསྐྱེད་པ་དང༌། </a><a data-m="1382277" data-d="2383">ཐེག་པ་ཆེན་པོའི་ལམ་ལ་ཞུགས་པའི་གང་ཟག་ཡིན་ན་</a><a data-m="1384660" data-d="3500">རང་ལས་ལྷག་ཏུ་འགྲོ་བ་མི་རིགས་ཏེ་དེ་ལ་ཁོང་ཁྲོ་དང༌། </a><a data-m="1388160" data-d="3789">ཕྲག་དོག་བྱེད་པ་དང༌། ཐབས་སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་</a><a data-m="1391949" data-d="2663">ཟུང་འཇུག་གི་ལམ་མི་བྱེད་པ་ཡ་བྲལ་ལ་ཞུགས་པ་སྟེ། </a><a data-m="1394612" data-d="2201">གོང་དུ་ཐེག་ཆེན་འཆོར་བའི་ཆོས་དྲུག་པོ་འདི་སྤངས་ལ་རྟག་ཏུ་ནན་ཏན་བྱ། </a><a data-m="1396813" data-d="5180">(366) གཞན་དོན་སྤྱོད་ཚེ་ཕྲག་དོག་གཤེ་སྐུར་འབྱུང༌། ། </a><a data-m="1401993" data-d="8850">གསུངས་དུས། གཞན་སེམས་ཅན་གྱི་དོན་ལ་སྤྱོད་ན་མིས་ཕྲག་དོག་ཆེན་པོ་རེད་ཟེར་ཏེ་</a><a data-m="1410843" data-d="21960">དེ་ལ་སྐྱོ་བ་ལོག་པའི་ཆོས་དྲུག་ནི། ། རང་གིས་གཞན་ལ་སྨད་པའི་རྣམ་སྨིན་དང༌། །ཉོན་མོངས་ལས་ངན་འཛད་པའི་ཐབས་ཆེན་དང༌། ། ཉེས་ཀུན་མཚང་ནས་འབྱིན་པའི་ཁ་ཏ་དང༌། །མཐོ་དམན་མི་བྱེད་ཁྱི་སྒྲ་ཟུག་འདྲ་དང༌། ། བཟོད་པའི་ཡུལ་འགྱུར་དགེ་འཕེལ་ལས་ཡོད་དང༌། །ངོས་གཟུང་རྗེས་མེད་སྟོང་པའི་ཆོ་འཕྲུལ་བསྟེན། ། འདི་དག་བསམས་ལ་ཁོང་ཁྲོའི་ཟུག་རྔུ་དང༌། །མི་དགའ་སྐྱོ་བ་སྤངས་ལ་གཞན་དོན་བྱ། ། </a><a data-m="1432803" data-d="3650">གཤེ་སྐུར་འབྱུང་ན་དེ་ལ་སྐྱོ་བ་ལོག་པའི་ཆོས་དྲུག་ནི། </a><a data-m="1436453" data-d="3483">རང་གིས་གཞན་ལ་སྨད་པ་བྱས་ན་སྐྱེ་བ་ཚེ་རབས་ཐམས་ཅད་དུ་</a><a data-m="1439936" data-d="2274">རང་ལའང་མི་སྙན་པ་མང་པོ་འོང་རྒྱུ་རེད། </a><a data-m="1442210" data-d="9395">ཉོན་མོངས་པའི་ལས་ངན་འཛད་པའི་ཐབས་ཀྱི་གཉེན་པོ་ཡིན། </a><a data-m="1451605" data-d="14218">ཕ་རོལ་པོས་མཚང་ནས་བརྗོད་དེ། ཁྱོད་སྐྱོན་འདི་འདུག ། འདི་ལྟ་བུ་མ་བྱས་ན་ལེགས་ཟེར་ན་དེ་ཐམས་ཅད་ཁ་ཏ་ཡིན་པ་བསམ། </a><a data-m="1465823" data-d="5156">དེ་ནས་མཐོ་བ་ཡ་བསྙེན་བཀུར་དང༌། དམའ་བ་ལ་གུས་ཆུང་ལྟ་བུ་མི་བྱེད་པའི་ཁྱིས་</a><a data-m="1470979" data-d="7614">སྒྲ་ཟུག་པ་ལྟ་བུ་རྟག་ཏུ་དོན་དག་མེད་པའི་གཏམ་མང་པོ་སྨྲ་བ་བསམ་པ་དང༌། </a><a data-m="1478593" data-d="16406">བཟོད་པའི་ཡུལ་དུ་འགྱུར་པའི་དགྲ་བོ་འདི་དག་ཐམས་ཅད་ལ་བཟོད་པ་བསྒོམ་བཞག་ན་དགེ་བ་འཕེལ་བའི་ལས་ཡོད་པ་དང༌། </a><a data-m="1494999" data-d="7715">སྒྲ་བྲག་ཆ་ལྟར་ངོས་བཟུང་གིས་བྱ་ལམ་རྗེས་མེད་སྟོང་པའི་ཆོ་འཕྲུལ་བསྟེན་པ་ཅན་འདི་དག་བསམ་ལ། </a><a data-m="1502714" data-d="3439">ཁོང་ཁྲོའི་མི་འདི། བཟེ་རེ་ཅན་ལ་གནོད་པ་མང༌། །ཟེར་མཁན་རེད། </a><a data-m="1506153" data-d="3339">མི་གཅེར་བུ་ཅན་ཞིག་འཚེར་མའི་ཁྲོད་དུ་སོང་པ་ལྟ་བུ་ཡིན་པ་ཤེས་པར་བྱས་ཏེ། </a><a data-m="1509492" data-d="3067">མི་དགའ་བ་སྟེ་སྐྱོ་བ་སྤངས་ལ་གཞན་དོན་ཅི་ནུས་སུ་བྱ། </a><a data-m="1512559" data-d="3948">(367) འཁོར་གྱི་ལོག་སྒྲུབ་བཟོད་པའི་ཆོས་དྲུག་ནི། །སླར་ཡང་ལྷག་པའི་སྙིང་རྗེས་གཟུང་བ་དང༌། ། </a><a data-m="1516507" data-d="4459">འཁོར་གཞན་རྣམས་ལ་རེ་བ་བསྐྱུངས་པ་དང༌། །སྔ་ཕྱིར་བྱུང་བའི་རྣམ་གྲངས་བསམ་པ་དང༌། ། </a><a data-m="1520966" data-d="3700">རང་གི་ལས་དང་རྐྱེན་ལ་བསམ་པ་དང༌། །སུ་དང་འགྲོགས་ཀྱང་ཚུལ་དེ་དཔག་པ་དང༌། ། </a><a data-m="1524666" data-d="4308">ཐམས་ཅད་རྨི་ལམ་སྒྱུ་མར་བསམ་པ་སྟེ། །འཁོར་ངན་སྐྱོ་ལ་གཉེན་པོ་དེ་དྲུག་བསྟེན། ། </a><a data-m="1528974" data-d="4957">གསུངས་དུས། ད་འདི་འཁོར་གྱི་སློབ་མ་དང་གཡོག་པོ་ཡོད་ན་འདིས་ལོག་སྒྲུབ་བྱས་ན་</a><a data-m="1533931" data-d="3941">ཁོང་ཁྲོ་མི་སྐྱེ་བ་བཟོད་པའི་ཆོས་དྲུག་ཡོད། གང་རེད་ཟེར་ན། </a><a data-m="1537872" data-d="2396">ཁོ་རང་གིས་ཚུར་ལོག་སྒྲུབ་ག་ཚོད་བྱས་ན། </a><a data-m="1540268" data-d="3019">ཕ་ལ་སྙིང་རྗེ་ཁོ་རང་རླུང་ཚ་བོ་རེད་བསམ་མཁན་འདྲ། </a><a data-m="1543287" data-d="3886">ཁོ་རང་ནད་ཀྱིས་མནར་ལེ་རེད་བསམ་ནས་སྙིང་རྗེ་ཆེན་པོ་བྱེད་པ་དང༌། </a><a data-m="1547173" data-d="4719">འཁོར་གཞན་རྣམས་ལ་ཡང་འདི་རེ་བ་མི་བྱེད་དེ་རེ་བ་སྤང་བར་འགྱུར་བ་དང༌། </a><a data-m="1551892" data-d="3796">ཚེ་སྔ་ཕྱི་ལས་བྱུང་བའི་རྣམ་གྲངས་མང་པོ་བསམ་པ་དང༌། </a><a data-m="1555688" data-d="3524">རང་ལའང་སྐྱེ་བ་སྔ་མའི་ལས་ངན་བསགས་པའི་རྣམ་སྨིན་རེད་བསམ་རྒྱུ་དང༌། </a><a data-m="1559212" data-d="2298">འཕྲལ་གྱི་རྐྱེན་གྱིས་བྱུང་བ་རེད་བསམ་པ་དང༌། </a><a data-m="1561510" data-d="4659">སུ་དང་འགྲོགས་ཀྱང་ཚུལ་དེ་ལ་དཔག་སྟེ་ཐམས་ཅད་རྨི་ལམ་དང་སྒྱུ་མ་ལྟ་བུ་བསམ། </a><a data-m="1566169" data-d="3602">འཁོར་ངན་པ་ལ་སྐྱོ་བའི་གཉེན་པོ་དེ་དྲུག་པོ་བསྟེན་པ་ཡིན། </a><a data-m="1569771" data-d="3537">(368) རྟག་ཏུ་གདབ་པའི་སྨོན་ལམ་རྣམ་དྲུག་ནི། །གང་དུ་སྐྱེས་པའི་སྐྱེ་བ་ཐམས་ཅད་དུ། ། </a><a data-m="1573308" data-d="3280">མཐོ་རིས་ཡོན་ཏན་བདུན་ལྡན་ཐོབ་པར་ཤོག །སྐྱེས་མ་ཐག་ཏུ་ཆོས་དང་ཕྲད་གྱུར་ཅིང༌། ། </a><a data-m="1576588" data-d="3209">ཚུལ་བཞིན་བསྒྲུབ་པའི་རང་དབང་ཡོད་པར་ཤོག །དེར་ཡང་བླ་མ་དམ་པ་མཉེས་བྱེད་ཅིང༌། ། </a><a data-m="1579797" data-d="3332">ཉིན་དང་མཚན་དུ་ཆོས་ལ་སྤྱོད་པར་ཤོག །ཆོས་རྟོགས་ནས་ནི་སྙིང་པོའི་དོན་བསྒྲུབས་ཏེ། ། </a><a data-m="1583129" data-d="3425">ཚེ་དེས་སྲིད་པའི་རྒྱ་མཚོ་བརྒལ་བར་ཤོག །སྲིད་པར་དམ་པའི་ཆོས་རབ་སྟོན་བྱེད་ཅིང༌། ། </a><a data-m="1586554" data-d="3198">གཞན་ཕན་སྒྲུབ་ལ་སྐྱོ་ངལ་མེད་པར་ཤོག །རླབས་ཆེན་གཞན་དོན་ཕྱོགས་རིས་མེད་པ་ཡིས། ། </a><a data-m="1589752" data-d="3626">ཐམས་ཅད་ཕྱམ་གཅིག་སངས་རྒྱས་འགྲུབ་པར་ཤོག །སྨོན་ལམ་རྒྱལ་པོ་འདི་དག་རྟག་ཏུ་གདབ། ། </a><a data-m="1593378" data-d="4477">བསོད་ནམས་ཕན་ཡོན་ཚད་མེད་ནམ་མཁའ་བཞིན། ། </a><a data-m="1597855" data-d="1896">གསུངས་དུས། ད་སྐྱེ་བ་ཚེ་རབས་ཐམས་ཅད་དུ་</a><a data-m="1599751" data-d="6716">མཐོ་རིས་ཀྱི་ཡོན་ཏན་བདུན་ཟེར་ནས་བཟུང་སྟེ། གཟུགས་བཟང་བ་དང༌། </a><a data-m="1606467" data-d="3518">རིགས་མཐོ་བ་དང༌། ཚེ་རིང་བ་ལ་སོགས་པའི་ཡོན་ཏན་བདུན་དང་ལྡན་པ་དང༌། </a><a data-m="1609985" data-d="3399">ག་ན་སྐྱེས་ན་སྐྱེས་མ་ཐག་ཏུ་དམ་པའི་ཆོས་དང་ཕྲད་དེ་</a><a data-m="1613384" data-d="2584">དམ་པའི་ཆོས་ཚུལ་བཞིན་དུ་ཐོས་བསམ་སྒོམ་གསུམ་གྱིས་བསྒྲུབ་པ་</a><a data-m="1615968" data-d="2457">གཞན་དབང་དུ་མ་སོང་བ་རང་དབང་ཡོད། </a><a data-m="1618425" data-d="2371">ཆོས་སྒྲུབ་པ་དེར་ཡང་བླ་མ་དམ་པ་ལ་བསྟེན། </a><a data-m="1620796" data-d="3110">དེ་བླ་མ་འདི་ཐུགས་མཉེས་པའི་ཆེད་དུ་ཉིན་དང་མཚན་དུ་</a><a data-m="1623906" data-d="2397">རྣམ་གཡེང་འདུ་འཛི་མེད་པ་ཆོས་ལ་སྤྱོདཔ། </a><a data-m="1626303" data-d="4588">ཆོས་ཀྱི་དོན་འདི་རྟོགས་ཚར་ནས་མི་ཚེ་སྟོང་ཟད་དུ་མི་བྱེད་པ་སྙིང་པོའི་སྒྲུབ་པ་ལྷུར་ལེན། </a><a data-m="1630891" data-d="3396">ཚེ་དེ་ལ་སྲིད་པའི་རྒྱ་མཚོ་ཆེན་པོའི་ཕ་མཐའ་ལ་བརྒལ་བ་དང༌། </a><a data-m="1634287" data-d="3994">དེ་ནས་རང་གིས་སྲིད་པའི་རྒྱ་མཚོ་ཕ་རོལ་བརྒལ་སོང་ན། </a><a data-m="1638281" data-d="2108">འཁོར་བར་འཁྱམས་པའི་སེམས་ཅན་ཐམས་ཅད་ལ་</a><a data-m="1640389" data-d="2460">ཟབ་པ་དང་རྒྱ་ཆེ་བའི་དམ་པའི་ཆོས་སྟོན་ཏེ། </a><a data-m="1642849" data-d="3269">གཞན་ཕན་བསྒྲུབ་པ་ལ་སྐྱོ་ངལ་གཏན་ནས་མེད་པ་དང༌། </a><a data-m="1646118" data-d="1886">དེ་ནས་ཚོགས་གཉིས་ལ་བརྟེན་ཏེ་རླབས་ཆེན་པོའི་གཞན་དོན་</a><a data-m="1648004" data-d="3141">ཕྱོགས་རིས་མེད་པས་རང་གཞན་ཐམས་ཅད་ཕྱམ་གཅིག་ཏུ་</a><a data-m="1651145" data-d="1446">སངས་རྒྱས་འཐོབ་པར་ཤོག་ཟེར་ན། </a><a data-m="1652591" data-d="4146">སྨོན་ལམ་འདི་ཐམས་ཅད་བྱང་ཆུབ་སེམས་དཔའི་སྨོན་ལམ་གྱི་གནད་ཐམས་ཅད་བསྡུས་པ་ཡིན་པས་</a><a data-m="1656737" data-d="2101">དུས་རྟག་ཏུ་གདབ་པར་བྱས་ན། </a><a data-m="1658838" data-d="3053">ཕན་ཡོན་ནམ་བསོད་ནམས་ཚད་མེད་པ་ནམ་མཁའ་ལྟ་བུ་ཡིན། </a><a data-m="1661891" data-d="4013">(369) ཆོས་མཛོད་འཛིན་པའི་གདམས་པ་རྣམ་དྲུག་ནི། །གཡོ་སྒྱུ་མེད་པས་དམ་ཆོས་འཚོལ་བ་དང༌། ། </a><a data-m="1665904" data-d="3686">ཆོས་ལ་ནན་ཏན་གུས་པས་བསྒྲུབ་པ་དང༌། །གཞན་ལ་སྟོན་ཅིང་ཡོན་ཏན་བསྔགས་པ་བརྗོད། ། </a><a data-m="1669590" data-d="3827">ཆོས་སྨྲ་རྣམས་ལ་སྟོན་པའི་འདུ་ཤེས་བསྐྱེད། །བཀུར་སྟི་རིམ་གྲོ་སྲི་ཞུས་རྟག་བསྟེན་ཅིང༌། ། </a><a data-m="1673417" data-d="3581">སྐྱོ་ངལ་མེད་པས་ཆོས་མཛོད་འཛིན་པ་སྟེ། །རྒྱལ་སྲས་རྣམས་ཀྱི་སྤྱོད་པ་རྨད་བྱུང་ཡིན། ། </a><a data-m="1676998" data-d="5534">ཟེར་བ་འདི། དམ་པའི་ཆོས་ཀྱི་མཛོད་འཛིན་པའི་གང་ཟག་ལ་གདམས་ངག་རྣམ་པ་དྲུག་ཡོད། </a><a data-m="1682532" data-d="2860">གང་རེད་ཟེར་ན། རང་ལ་གཡོ་སྒྱུ་མེད་པའི་སྒོ་ནས་</a><a data-m="1685392" data-d="3100">ཕྱོགས་དང་རིས་སུ་དམ་པའི་ཆོས་ཟབ་པ་དང་རྒྱ་ཆེ་བ་</a><a data-m="1688492" data-d="3429">ག་ཚོད་འདུག་བརྟགས་ནས་རྟག་ཏུ་འཚོལ་རྩད་གཅོད་དགོས་པ་ཡིན། </a><a data-m="1691921" data-d="5284">ཆོས་འཚོལ་ཚར་ནས་ཆོས་དེ་ལ་ནན་ཏན་གྱི་སྒོ་ནས་ཆོས་ཤོ་ལོ་ཀ་གཅིག་ལྟ་བུ་ཡིན་ནའང་</a><a data-m="1697205" data-d="4951">སངས་རྒྱས་ཀྱི་དམ་པའི་ཆོས་རེད་བསམ་ནས་རིན་པོ་ཆེ་རྙེད་པ་ལྟ་བུ་གུས་པས་བསྒྲུབ་པ་དང༌། </a><a data-m="1702156" data-d="4105">ཆོས་ཀྱི་ཡོན་ཏན་འདི་གཞན་ལ་སྟོན། ཆོས་ཀྱི་ཡོན་ཏན་ལ་བསྔགས་པ་བརྗོད། </a><a data-m="1706261" data-d="2989">དམ་པའི་ཆོས་སྨྲ་བ་དང་ཆོས་སྟོན་པའི་གང་ཟག་ལ་</a><a data-m="1709250" data-d="2504">སངས་རྒྱས་དངོས་ཀྱི་སྟོན་པའི་འདུ་ཤེས་བསྐྱེད། </a><a data-m="1711754" data-d="2697">དེ་ལ་བཀུར་སྟི་དང་རིམ་གྲོ་སྲི་ཞུས་རྟག་ཏུ་བསྟེན། </a><a data-m="1714451" data-d="3549">ཉིན་དང་མཚན་དུ་སྐྱོ་ངལ་མེད་པ་ཡང་ན་དམ་པའི་ཆོས་འཛིན། </a><a data-m="1718000" data-d="3590">ཡང་ན་དམ་པའི་ཆོས་འཆད། དེ་འདྲ་བྱེད་པ་འདི་རྒྱལ་བའི་སྲས་པོ་</a><a data-m="1721590" data-d="1940">བྱང་ཆུབ་སེམས་དཔའ་རྣམས་ཀྱི་སྤྱོད་པ་ཡིན། </a><a data-m="1723530" data-d="3916">(370) ཚད་མེད་དྲུག་གིས་འགྲོ་བ་དྲང་བ་ནི། །སྡུག་བསྔལ་བྲལ་འདོད་སྙིང་རྗེ་ལག་ཏུ་བླང༌། ། </a><a data-m="1727446" data-d="3560">བདེ་ལ་འགོད་འདོད་བྱམས་པ་ལག་ཏུ་བླང༌། །བདེ་ཐོབ་མི་འབྲལ་དགའ་བ་ལག་ཏུ་བླང༌། ། </a><a data-m="1731006" data-d="3505">ཉེ་རིང་མེད་པའི་བཏང་སྙོམས་ལག་ཏུ་བླང༌། །འཇུག་པའི་ཆོས་ལ་དམིགས་པ་ལག་ཏུ་བླང༌། ། </a><a data-m="1734511" data-d="4026">འཁོར་གསུམ་མི་རྟོག་དམིགས་མེད་ལག་ཏུ་བླང༌། །སེམས་བསྐྱེད་སྤེལ་བའི་དོན་ལ་བསླབ་པ་གཅེས། ། </a><a data-m="1738537" data-d="4480">གསུངས་དུས། ད་འདི་བྱང་ཆུབ་སེམས་དཔའ་རྣམས་ཀྱིས་སྤྱད་བཞག་ན་</a><a data-m="1743017" data-d="3080">བསོད་ནམས་ཚད་མེད་པ་དང༌། སྒོམ་སའི་ཡུལ་ཚད་མེད་པ། </a><a data-m="1746097" data-d="3026">རང་གི་བསམ་པ་བྱང་ཆུབ་སེམས་ཚད་མེད་པའི་འགྲོ་བ་</a><a data-m="1749123" data-d="2622">དྲང་དགོས་པའི་སེམས་ཅན་འདི་དག་ཐམས་ཅད། </a><a data-m="1751745" data-d="2866">རིགས་དྲུག་གི་སྡུག་བསྔལ་དང་བྲལ་འདོད་ཀྱི་སྙིང་རྗེ་དུས་རྟག་ཏུ་</a><a data-m="1754611" data-d="2097">སེམས་ཀྱིས་སྒོམ་སྟེ་ལག་ཏུ་ལེན་དགོས། </a><a data-m="1756708" data-d="3980">སེམས་ཅན་སྡུག་བསྔལ་ཅན་དེ་དག་ཐམས་ཅད་བདེ་བ་ལ་འགོད་པ་དང༌། </a><a data-m="1760688" data-d="4176">ད་ལྟ་བདེ་བ་ཡོད་པ་དེ་ཐམས་ཅད་མི་ཉམས་པ་བྱམས་པ་ཚད་མེད་ལག་ཏུ་བླང༌། </a><a data-m="1764864" data-d="3641">ད་ལྟ་མཐོ་རིས་ཀྱི་བདེ་བ་ཡོད་པའི་གང་ཟག་དང༌། </a><a data-m="1768505" data-d="4740">ཆོས་ཀྱི་བདེ་བ་ཡོད་པའི་གང་ཟག་ཐམས་ཅད་ལ་ཕྲག་དོག་གི་བསམ་པ་མེད་པ་</a><a data-m="1773245" data-d="2139">སྙིང་ཐག་པ་ནས་དགའ་བ་ལག་ཏུ་བླང༌། </a><a data-m="1775384" data-d="3461">དེ་བྱམས་པ་སྙིང་རྗེ་དགའ་བ་འདི་ཐམས་ཅད་ཀྱང་རང་དང་གཞན་</a><a data-m="1778845" data-d="4758">ཕྱོགས་རིས་མེད་པ་ནམ་མཁའ་ལྟ་བུ་ཐམས་ཅད་ལ་བཏང་སྙོམས་ཀྱི་སྒོ་ནས་ལག་ཏུ་བླང༌། </a><a data-m="1783603" data-d="3427">དེ་ཚད་མེད་བཞི་པོ་འདི་མཐར་ཕྱིན་ན་འཇུག་པ་བྱང་ཆུབ་མཆོག་ཏུ་</a><a data-m="1787030" data-d="4944">སེམས་བསྐྱེད་པའི་བྱང་ཆུབ་སེམས་དཔའི་སྤྱོད་པ་ལ་འཇུག་པའི་དམིགས་པ་ལག་ཏུ་བླང༌། </a><a data-m="1791974" data-d="3880">དེ་ལྟ་བུ་བྱས་ནའང་འདི་བྱམས་པ་སྒོམ་མཁན། སྒོམ་ཡུལ། </a><a data-m="1795854" data-d="2673">བསྒོམ་རྒྱུ་ཐམས་ཅད་སྒྱུ་མ་དང་རྨི་ལམ་ལྟ་བུ་མ་གཏོགས། </a><a data-m="1798527" data-d="3260">ཡང་ངས་སྙིང་རྗེ་བསྒོམས་བཞག་ཡོད། ང་བྱང་ཆུབ་སེམས་དཔའ་ཡིན་</a><a data-m="1801787" data-d="3307">བསམ་པའི་འཛིན་པ་མི་བྱེད་པ་འཁོར་གསུམ་མི་རྟོག་དམིགས་མེད་ཉམས་སུ་བླང༌། </a><a data-m="1805094" data-d="3948">བྱང་ཆུབ་མཆོག་ཏུ་སེམས་བསྐྱེད་པ་སྤེལ་བའི་དོན་ལ་བསླབ་པ་གཅེས། </a><a data-m="1809042" data-d="3791">(371) སངས་རྒྱས་ཆོས་དྲུག་ལེགས་པར་བསྒྲུབ་པ་ནི། །སེམས་ཅན་ཀུན་ལ་བརྩེ་བའི་མིག་གིས་བལྟ། ། </a><a data-m="1812833" data-d="4241">བྱ་དང་མི་བྱའི་འདུ་བྱེད་ཇི་བཞིན་ཤེས། །བྱང་ཆུབ་ཆེན་པོའི་ཡེ་ཤེས་ཇི་ལྟར་རྟོགས། ། </a><a data-m="1817074" data-d="5525">སེམས་ཅན་དོན་དུ་འཁོར་བ་མི་སྤོང་ཞིང༌། །རང་བཞིན་མི་རྟོག་འཁོར་བས་གོས་པ་མེད། ། </a><a data-m="1822599" data-d="6250">སངས་རྒྱས་འདོད་ན་བརྩོན་པས་བསྒྲུབ་པ་སྟེ། །རྒྱལ་སྲས་རྣམས་ཀྱི་ཕུན་ཚོགས་སྤྱོད་པ་ཡིན། ། </a><a data-m="1828849" data-d="4316">གསུངས་དུས། སངས་རྒྱས་ཀྱི་གོ་འཕང་འཐོབ་པར་བྱེད་པ་ལ་ཡང་ཆོས་དྲུག་ཡོད། </a><a data-m="1833165" data-d="3945">གང་རེད་ཟེར་ན། སེམས་ཅན་ཐམས་ཅད་ལ་བརྩེ་བའི་སྙིང་རྗེ་ཆེན་པོའི་སྒོ་ནས། </a><a data-m="1837110" data-d="2990">དཔེར་ན་ཕ་མས་བུ་ལ་བལྟས་པ་བཞིན་དུ་མིག་གིས་བལྟ། </a><a data-m="1840100" data-d="4679">བྱ་བ་དགེ་བའི་དངོས་པོ་དང༌། མི་བྱ་བ་སྡིག་པའི་དངོས་པོ་ཐམས་ཅད་</a><a data-m="1844779" data-d="4432">དྲན་ཤེས་བག་ཡོད་ཀྱིས་ཇི་བཞིན་ཤེས་པར་བྱས་ནས། འདི་ལྟར་དུ་དགེ་བ་བསྒྲུབ། </a><a data-m="1849211" data-d="5315">སྡིག་པ་སྤང༌། སངས་རྒྱས་ཀྱི་ཡེ་ཤེས་འདི་ངས་ནམ་རྟོགས་འོང་བསམ་</a><a data-m="1854526" data-d="2263">སྐོམ་པ་ཆུ་ལ་གདུང་བ་ལྟ་བུས་རེ་བ་བྱེད། </a><a data-m="1856789" data-d="4280">སེམས་ཅན་གྱི་དོན་དུ་ཡིན་ན་ཁམས་གསུམ་འཁོར་བ་འདི་ན་ག་ཚོད་གནས་དགོས་ན། </a><a data-m="1861069" data-d="3077">སེམས་ཅན་གཅིག་གི་དོན་དུའང་ཡུན་རིང་པོ་གནས་བསམ་པ་མ་གཏོགས། </a><a data-m="1864146" data-d="2872">ངས་གཞན་དོན་གཡུག་ནས་རང་དོན་སྒྲུབ་པ་མི་བསམ། </a><a data-m="1867018" data-d="6349">འཁོར་བའི་སྣང་བ་འདི་ཐམས་ཅད་ཀྱང་རང་བཞིན་སྒྱུ་མ་དང་རྨི་ལམ་ལྟ་བུ་རྟོགས་ཏེ་</a><a data-m="1873367" data-d="1938">ཁམས་གསུམ་འཁོར་བའི་སྐྱོན་གྱིས་གོས་པ་མེད། </a><a data-m="1875305" data-d="4380">མེ་ཏོག་འདམ་ལས་སྐྱེས་ཀྱང་འདམ་གྱིས་མེ་ཏོག་གོས་པ་མེད་པ་ལྟ་བུ་བྱས། </a><a data-m="1879685" data-d="3760">སངས་རྒྱས་འདོད་ན་དེ་དག་བརྩོན་པས་སྒྲུབ་པར་བྱེད་པ་སྟེ། </a><a data-m="1883445" data-d="2705">རྒྱལ་བའི་སྲས་པོ་རྣམས་ཀྱི་ཕུན་སུམ་ཚོགས་པའི་སྤྱོད་པ་ཡིན། </a></p>
</section></article>
</div>


<p id="mengag-dzo-15" style="font-size: 26pt; color: brown;">སྒྲ་བཅོ་ལྔ་པ།</p>         
<audio id="hyperplayer18" style="position:relative; width:97%" src="https://d3ctxlq1ktw2nl.cloudfront.net/staging/2024-11-18/622f2293-956a-7037-edb2-5f378c0350de.mp3" type="audio/mp3" controlsList="nodownload" controls></audio>

          <div id="hypertranscript18" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="3961">(372) བར་ཆད་དྲུག་གི་རང་བཞིན་སྤང་བ་ནི། །ཐོས་ཉུང་གྲོང་ལ་སོགས་པར་འཇུག་པ་སྤང༌། ། སྲུང་སྡོམ་མི་ལྡན་གཞན་གྱི་བཀུར་སྟི་སྤང༌། །དབང་པོ་མ་བསྡམས་བུད་མེད་ལྟ་བ་སྤང༌། ། མཉམ་པར་མ་བཞག་དབང་པོའི་འཇུག་པ་སྤང༌། །ལུས་སེམས་རྩུབ་པས་མི་མཐུན་གནས་པ་སྤོང༌། ། </a><a data-m="3961" data-d="5218">འཚོ་བ་མ་དག་ཚུལ་འཆོས་བཅོས་མ་སྤང༌། །དེ་དག་མ་སྤངས་བདུད་ཀྱིས་བསླུས་པར་འགྱུར། ། </a><a data-m="9179" data-d="4603">ཡང་དམ་པའི་ཆོས་ལ་བར་ཆད་དྲུག་ཡོད། གང་རེད་ཟེར་ན། </a><a data-m="13782" data-d="5165">ཐོས་པ་ཉུང་བའི་གང་ཟག་གྲོང་པ་ལ་སོགས་པ་མི་མང་པོ་ཡོད་པའི་ནང་དུ་སྡོད་མི་ཉན། </a><a data-m="18947" data-d="4159">རི་ཁྲོད་ལ་བསྡད་དགོས། དྲན་ཤེས་བག་ཡོད་ཀྱིས་སྲུང་སྡོམ་དང་མི་ལྡན་ན་ནི་</a><a data-m="23106" data-d="2260">གཞན་ཡོན་བདག་གི་མཆོད་གནས་བྱེད་མི་ཉན་མ་གཏོགས། </a><a data-m="25366" data-d="5358">དེ་ག་བྱ་བྲལ་རྒན་པོ་གསོག་འཇོག་ལ་ལྷུང་འོང༌། </a><a data-m="30724" data-d="4261">དབང་པོ་སྒོ་ལྔ་པོ་མ་བསྡམས་པ་བུད་མེད་ཀྱི་ནང་དུ་སྡོད་པ་སྤང་དགོས་ཏེ། </a><a data-m="34985" data-d="2336">དེ་དང་ཁ་གཏུགས་ནས་འཁོར་བར་བྱིང་འགྲོ། </a><a data-m="37321" data-d="4230">མཉམ་པར་མ་གཞག་པ་དབང་པོ་ཕྱི་རོལ་ཡུལ་གྱི་སྟེང་ལ་སེམས་གཡེང་བ་སྤང༌། </a><a data-m="41551" data-d="3623">ལུས་དང་སེམས་ཐམས་ཅད་ཀུན་སྤྱོད་རྩུབ་པོ་དང་གྱོང་པོ་བྱེད་དུས། </a><a data-m="45174" data-d="4898">སུ་དང་མི་མཐུན་པ་མི་འཐད་པ་གཟེ་མ་ར་མགོ་ལྟ་བུ་མི་བྱེད་པའི་གནས་པ་སྤོང་དགོས། </a><a data-m="50072" data-d="3772">དེ་ནས་འཚོ་བ་མ་དག་པ་དཀོར་དང་ལོག་འཚོ་ལ་སོགས་པ་</a><a data-m="53844" data-d="3909">དེ་དག་ཐམས་ཅད་འཐོབ་པར་བྱ་བའི་ཕྱིར་དུ། ཆོས་པ་ཡིན་མདོག་དང༌། </a><a data-m="57753" data-d="2901">མངོན་ཤེས་མཁྱེན་མདོག་སྟེ་ཚུལ་འཆོས་བཅོས་མ་སྤངས་ཏེ་</a><a data-m="60654" data-d="2317">དེ་དག་མ་སྤངས་ན་བདུད་ཀྱིས་བསླུས་པ་ཡིན། </a><a data-m="62971" data-d="4155">(373) ངན་པའི་གྲོགས་དྲུག་སྤང་བར་གདམས་པ་ནི། །འཇིག་རྟེན་རྒྱང་ཕན་མུ་སྟེགས་ཅན་མི་འགྲོགས། ། </a><a data-m="67126" data-d="4316">སོ་སོ་སྐྱེ་བོ་འདི་དོན་གཉེར་མི་འགྲོགས། །བརྩེ་མེད་རང་དོན་ཉན་ཐོས་རྣམས་མི་འགྲོགས། ། </a><a data-m="71442" data-d="3745">གཞན་ཕན་བློ་བྲལ་རང་རྒྱལ་འདོད་མི་འགྲོགས། །ཟང་ཟིང་རྙེད་སྡུད་གཡེང་བར་འགྱུར་མི་འགྲོགས། ། </a><a data-m="75187" data-d="4687">རྙེད་བཀུར་གྲགས་འདོད་འཁོར་མང་བསྟེན་མི་འགྲོགས། །ངན་པ་འགྲོགས་ན་དེ་བས་ཆེས་ངན་འགྱུར། ། </a><a data-m="79874" data-d="4487">གསུངས་དུས། ངན་པའི་ཆོས་དྲུག་ཡོད་དེ་དེ་སྤོང་དགོས། གང་རེད་ཟེར་ན། </a><a data-m="84361" data-d="4233">འཇིག་རྟེན་རྒྱང་ཕན་པས་ཚེ་ཕྱི་མ་ལས་རྒྱུ་འབྲས་མེད་ཟེར་རྒྱུ་</a><a data-m="88594" data-d="1855">འདིའི་ལྟ་བ་དང་འགྲོགས་མི་ཉན་གསུངས། </a><a data-m="90449" data-d="4186">སོ་སོ་སྐྱེ་བོ་མཉམ་དུ་བསྡད་ན་ཚེ་འདིའི་ནོར་འབྱོར་པ་གསོག་ཐབས། </a><a data-m="94635" data-d="5205">ཐོབ་གོ་ས་སྒྲུབ་ཐབས། དགྲ་བོ་ཆམ་ལ་ཕབ་ཡ་ལ་སོགས་པ་དེ་ལྟ་བུ་བྱེད་རྒྱུ་རེད་དུས། </a><a data-m="99840" data-d="1861">དེ་དང་ལྷན་ཅིག་ཏུ་འགྲོགས་མི་ཉན། </a><a data-m="101701" data-d="5110">རང་ཉིད་གཅིག་པུའི་དོན་ལ་སྙིང་རྗེ་མེད་པའི་ཉན་ཐོས་ཀྱི་སྤྱོད་པ་དེའང་བྱེད་མི་ཉན། </a><a data-m="106811" data-d="5011">གཞན་ལ་ཕན་འདོད་ཀྱི་བློ་དང་བྲལ་བ་རང་རྒྱལ་གྱི་ལྟ་བ་འདིའང་མི་ཉན། </a><a data-m="111822" data-d="5563">ཟང་ཟིང་གི་རྙེད་པ་མང་པོ་སྡུད་དེ་རྣམ་གཡེང་མང་པོ་འཕེལ་འོང་རྒྱུ་རེད་དེ་དང་མི་འགྲོགས། </a><a data-m="117385" data-d="3946">རང་ལ་རྙེད་པ་བཀུར་སྟི་གྲགས་པ་འདོད་པའི་ཕྱིར་འཁོར་མང་པོ་བསྟེན། </a><a data-m="121331" data-d="3429">དེ་ངོ་སྲུང་ཡག་ལེ༌བྱས་ན་རང་ཉིད་ཆོས་བརྒྱད་ཀྱི་གཟེབ་ཏུ་ལྷུང་ཡོད། </a><a data-m="124760" data-d="4886">ངན་པ་འགྲོགས་ན་དེ་བས་ཆེས་ངན་པ་རུ་འགྱུར་བས་དེ་དག་སྡིག་པའི་གྲོགས་པོ་ཡིན། </a><a data-m="129646" data-d="4979">(374) གཅེས་པའི་ཡོན་ཏན་རྣམ་དྲུག་བསྟན་པ་ནི། །བདག་མེད་རྟོགས་ལ་སེམས་ཅན་སྙིང་རྗེ་གཅེས། ། </a><a data-m="134625" data-d="3836">སྟོང་ཉིད་མོས་ལ་ལས་འབྲས་ཡིད་ཆེས་གཅེས། །ཞི་བར་གནས་ལ་སྲིད་པར་མི་གནས་གཅེས། ། </a><a data-m="138461" data-d="3606">སྦྱིན་པ་གཏོང་ལ་རྣམ་སྨིན་མི་རེ་གཅེས། །ཚུལ་ཁྲིམས་སྲུང་ལ་རློམ་སེམས་སྤང་བ་གཅེས། ། </a><a data-m="142067" data-d="3747">དགོན་པར་གནས་ལ་ཡོ་བྱད་སྐྱུང་བ་གཅེས། །འདི་དྲུག་ལྡན་ན་དམ་ཆོས་ཚུལ་བཞིན་འགྲུབ། ། </a><a data-m="145814" data-d="2731">གསུངས་དུས། ད་རང་ལ་གཅེས་པའི་ཡོན་ཏན་རྣམ་པ་དྲུག་ཡོད། </a><a data-m="148545" data-d="5319">གང་རེད་ཟེར་ནས་བཟུང་སྟེ། བདག་མེད་རྟོགས་པའི་ཤེས་རབ་ཅིག་རྒྱུད་ལ་སྐྱེ་ཨེ་འོང་བསམ་ན་</a><a data-m="153864" data-d="1982">སེམས་ཅན་ལ་སྙིང་རྗེ་འདི་བསྒོམ་པ། </a><a data-m="155846" data-d="3010">དེ་སྙིང་རྗེའི་ཤུགས་ཀྱིས་སྟོང་ཉིད་འདི་རང་ཤུགས་ཀྱིས་རྒྱུད་ལ་འོང་བ་ཡིན། </a><a data-m="158856" data-d="4311">སྟོང་པ་ཉིད་ལ་ཡིད་ཆེས་ཇི་ཙམ་ཞིག་ཡོད་ན་ལས་རྒྱུ་འབྲས་དེ་ལྟར་དུ་</a><a data-m="163167" data-d="2345">བག་ཡོད་བྱེད་རྒྱུ་རེད་དུས་དེ་ལྟ་བུ་གཅེས། </a><a data-m="165512" data-d="4278">ཞི་བ་མྱ་ངན་ལས་འདས་པའི་གོ་འཕང་ཐོབ་པར་འདོད་པ་འདི་ལ་</a><a data-m="169790" data-d="3064">སྲིད་པ་ཁམས་གསུམ་འཁོར་བའི་ལས་ཐམས་ཅད་ལ་མི་གནས་པ་སྟེ། </a><a data-m="172854" data-d="5273">སྦྱིན་པ་རྒྱ་ཆེན་པོ་གཞན་ལ་གཏོང་ན། ངས་ད་ལྟ་དཔེར་ན་ཕ་སྦྱིན་པ་གཏོང་ཡ་འདི་</a><a data-m="178127" data-d="3591">སྐྱེ་བ་ཕྱི་མ་ལ་ང་འདི་བས་ནོར་ཕྱུག་རྒྱུ་རེད་བསམ་པ་དང༌། </a><a data-m="181718" data-d="3981">དེ་དག་གི་རྣམ་སྨིན་ལ་མི་རེ་བ་གཅེས། དེ་ནས་ཚུལ་ཁྲིམས་བསྲུངས་བཞག་ན་</a><a data-m="185699" data-d="1866">ངས་སོ་བྱང་སྔགས་གསུམ་གྱི་སྡོམ་པ་བསྲུངས། </a><a data-m="187565" data-d="3257">ང་འདྲའི་ཚུལ་ཁྲིམས་གཙང་བ་ཡོད་རྒྱུ་མ་རེད་བསམ་སྟེ་</a><a data-m="190822" data-d="2034">གཞན་ལ་ཁྱད་གསོད་སྤོང་བ་གཅེས་པ་ཡིན། </a><a data-m="192856" data-d="3342">རི་ཁྲོད་དགོན་པ་དབེན་པའི་གནས་སུ་གནས་ན་</a><a data-m="196198" data-d="2631">ཆོག་ཤེས་བག་ཡོད་བྱེད་པ་ཟེར་དུས་དབེན་པ་ལ་བསྡད། </a><a data-m="198829" data-d="3045">ཐམས་ཅད་ཀྱིས་རི་ཁྲོད་པ་ཟེར་མཆོད་སྦྱིན་མང་པོ་ཕུལ་འོང་ན་</a><a data-m="201874" data-d="2775">གསེར་དངུལ་དང་ནོར་གསོག་འཇོག་ཐམས་ཅད་སྤོང་དགོས་པ་ཡིན། </a><a data-m="204649" data-d="2006">འདི་དྲུག་ལྡན་ན་དམ་ཆོས་ཚུལ་བཞིན་འགྲུབ། </a><a data-m="206655" data-d="3778">(375) དམ་ཆོས་བསྟེན་པའི་དགོས་པ་རྣམ་དྲུག་ནི། །རང་གཞན་ཀུན་གྱི་ཤེས་རབ་སྦྱང་བ་དང༌། ། </a><a data-m="210433" data-d="4153">འཁོར་དུ་འདུས་པའི་ཐེ་ཚོམ་བཅད་པ་དང༌། །བསྟན་པ་སྐྱོང་ཞིང་དམ་ཆོས་འཛིན་པ་དང༌། ། </a><a data-m="214586" data-d="3748">བླང་དོར་དམིགས་ཤེས་ལོག་པའི་ལམ་ལྡོག་དང༌། །མཐོ་དམན་ཁྱད་ཤེས་ཟབ་མོའི་ལམ་འཇུག་དང༌། ། </a><a data-m="218334" data-d="3785">གྲུབ་པའི་མཐའ་ཤེས་གོལ་སྒྲིབ་ཆོད་པ་སྟེ། །ཆོས་སྨྲ་རྣམས་ཀྱིས་བརྩོན་པའི་དགོས་པ་ཡིན། </a><a data-m="222119" data-d="6727">གསུངས་དུས། དེ་ནས་ཡང་རང་གཞན་ཀུན་ལ་དམ་པའི་ཆོས་ལ་བསྟེན་པའི་དགོས་པ་དྲུག་ཡོད། </a><a data-m="228846" data-d="5265">གང་རེད་ཟེར་ན། རང་དང་གཞན་ཀུན་གྱིས་ཐོས་བསམ་སྒོམ་པའི་ཤེས་རབ་སྦྱང་བ་དང༌། </a><a data-m="234111" data-d="2761">འཁོར་དུ་འདུས་པ་ཐམས་ཅད་ལ་ལྟ་སྒོམ་སྤྱོད་པའི་དོན་ལ་</a><a data-m="236872" data-d="2816">གདམས་ངག་གིས་ཐེ་ཚོམ་གྱི་སྒྲོ་འདོགས་གཅོད་ཤེས་པ། </a><a data-m="239688" data-d="4515">སངས་རྒྱས་ཀྱི་བསྟན་པ་སྐྱོང་ཞིང་ལུང་རྟོགས་ཀྱི་དམ་པའི་ཆོས་ཀྱི་མཛོད་འཛིན་པ། </a><a data-m="244203" data-d="3459">དགེ་སྡིག་བླང་དོར་ཚུལ་བཞིན་དུ་ཤེས་ཤིང་ཉན་རང་དང་ནི་</a><a data-m="247662" data-d="4001">མུ་སྟེགས་པ་ལ་སོགས་པ་ལམ་ལོག་པ་ལས་ལྡོག་པ། </a><a data-m="251663" data-d="4164">ལྟ་བ་མཐོ་དམན་གྱི་ཁྱད་པར་ཤེས་ནས་སྔོན་འགྲོ་དངོས་གཞིའི་</a><a data-m="255827" data-d="3233">ཟབ་མོའི་ལམ་སྐས་ཐེམ་འཛུགས་པ་བཞིན་དུ་སྒྲུབ་པ་དང༌། </a><a data-m="259060" data-d="4192">རང་གཞན་གྱི་གྲུབ་པའི་མཐའ་ཐམས་ཅད་ཤེས་ཏེ་གྲུབ་མཐའི་སྐྱོན་ཐམས་ཅད་བསལ། </a><a data-m="263252" data-d="3175">ལྟ་བའི་ཡོན་ཏན་ཐམས་ཅད་སྒྲུབ་པས་གོལ་སྒྲིབ་ཆོད་པ་སྟེ། </a><a data-m="266427" data-d="2483">ཆོས་སྨྲ་བ་རྣམས་ལ་བརྩོན་པའི་དགོས་པ་ཡིན། </a><a data-m="268910" data-d="4010">(376) སངས་རྒྱས་རྣམས་དང་ཕྲད་པའི་ཆོས་དྲུག་ནི། །བསླབ་གསུམ་ཚུལ་ཁྲིམས་རྣམ་དག་བསྲུང་བ་དེ། ། </a><a data-m="272920" data-d="3775">རྩེ་གཅིག་ཏིང་འཛིན་རྒྱལ་བའི་སྐུར་བསྒོམ་དང༌། །མོས་གུས་མཆོད་བསྟོད་བཟླས་པ་རྟག་བརྩོན་དང༌། ། </a><a data-m="276695" data-d="3575">བྱ་བྱེད་གཡེང་བོར་སེམས་ཉིད་བལྟ་བ་དང༌། །ཉོན་མོངས་མེད་ཀྱང་སྲིད་ན་སྐྱེ་བ་ལེན། ། </a><a data-m="280270" data-d="3656">གཡེལ་མེད་བརྩོན་པར་དགེ་བའི་ཕྱོགས་ལ་འབད། །ལྷག་བསམ་རྣམ་དག་བཟང་པོའི་སྨོན་ལམ་འདེབས། ། </a><a data-m="283926" data-d="2009">འདི་དྲུག་བརྩོན་ན་རྒྱལ་བས་རྗེས་སུ་འཛིན། ། </a><a data-m="285935" data-d="4226">སྐྱེ་བ་ཚེ་རབས་ཐམས་ཅད་དུ་སངས་རྒྱས་མཐོང་བ་དང་མི་འབྲལ་བའི་ཆོས་དྲུག་ཡོད། </a><a data-m="290161" data-d="2901">གང་རེད་ཟེར་ན། ཚུལ་ཁྲིམས་ཏིང་འཛིན་ཤེས་རབ་ཀྱི་བསླབ་པ་གསུམ་</a><a data-m="293062" data-d="5437">རྣམ་དག་ཅིག་སྲུང་བསྡད་ན་འདི། སངས་རྒྱས་ཀྱིས་སྐྱེ་བ་ཚེ་རབས་ཐམས་ཅད་དུ་རྗེས་སུ་འཛིན་འགྲོ། </a><a data-m="298499" data-d="2720">ཞི་གནས་དང་ལྷག་མཐོང་རྩེ་གཅིག་པའི་སྒོ་ནས་</a><a data-m="301219" data-d="2775">སངས་རྒྱས་ཀྱི་སྐུ་ལ་བརྟེན་ཏེ་ཞི་གནས་བསྒྲུབས་ནས་བཟུང་</a><a data-m="303994" data-d="3703">སངས་རྒྱས་རྗེས་སུ་དྲན་པའི་ཏིང་ངེ་འཛིན་ཡིན་པས་བསྒོམ་པ་དང༌། </a><a data-m="307697" data-d="2533">དེ་ནས་སངས་རྒྱས་དང་བླ་མ་ལ་མོས་གུས་མཆོད་བསྟོད། </a><a data-m="310230" data-d="3459">དེའི་མཚན་ནས་བརྗོད་པའི་བཟླས་བརྗོད་རྟག་ཏུ་བྱེད་ནས་བརྩོན་པ་དང༌། </a><a data-m="313689" data-d="3264">བྱ་བྱེད་འཇིག་རྟེན་འཁྲུལ་པའི་གཡེང་བ་ཐམས་ཅད་སྤངས་ཏེ་</a><a data-m="316953" data-d="5157">སེམས་ཀྱི་རང་ངོ་ལ་བལྟ་བ་དང༌། ཉོན་མོངས་རང་རྒྱུད་པ་རྒྱུད་ལ་མེད་ནའང་</a><a data-m="322110" data-d="1662">སྲིད་པ་ཁམས་གསུམ་འཁོར་བ་ནས་བཟུང༌། </a><a data-m="323772" data-d="3085">སྐྱེ་བོ་ཐམས་ཅད་ཐར་པའི་ལམ་ལ་འདྲེན་པའི་དོན་ཆེད་དུ་</a><a data-m="326857" data-d="2483">འཁོར་བ་ལ་ཡོང་ནས་ད་ལྟ་བཟང་སྤྱོད་ན། </a><a data-m="329340" data-d="1960">ཇི་ཙམ་ལས་དང་ཉོན་མོངས་མཐར་གྱུར་པ། ། </a><a data-m="331300" data-d="3054">བདག་གི་སྨོན་ལམ་མཐའ་ཡང་དེ་ཙམ་མོ། །ཟེར་བ་ལྟ་བུ་ཡོད་པ། </a><a data-m="334354" data-d="6319">དུས་རྟག་ཏུ་གཡེལ་བ་མེད་པ་ལུས་ངག་ཡིད་གསུམ་གྱིས་བརྩོན་པ་དགེ་བའི་ཕྱོགས་ལ་འབད་པ། </a><a data-m="340673" data-d="3790">ལྷག་བསམ་རྣམ་པར་དག་པའི་སྒོ་ནས་སངས་རྒྱས་ཀྱི་བསྟན་པ་དར་བར་ཤོག །</a><a data-m="344463" data-d="1632">སེམས་ཅན་གྱི་དོན་བྱེད་པར་ཤོག །</a><a data-m="346095" data-d="2203">རང་གིས་བྱང་ཆུབ་སེམས་དཔའ་འཇམ་དཔལ་དབྱངས་དང་</a><a data-m="348298" data-d="3259">ཀུན་ཏུ་བཟང་པོའི་སྤྱོད་པ་ལྟ་བུ་ཤོག་ཅིག་བསམ་པ་སྨོན་ལམ་འདེབས་པ་སྟེ། </a><a data-m="351557" data-d="2281">འདི་དྲུག་བརྩོན་ན་ཚེ་རབས་ཐམས་ཅད་དུ་</a><a data-m="353838" data-d="3007">རྒྱལ་བས་རྗེས་སུ་བཟུང་འགྲོ་དུས་སངས་རྒྱས་མཐོང་བ་དང་མི་འབྲལ། </a><a data-m="356845" data-d="4147">(377) སྲོག་ལ་བབས་ཀྱང་མི་གཏོང་རྣམ་དྲུག་ནི། །གཞན་དོན་རྫོགས་པའི་བྱང་ཆུབ་སེམས་མི་གཏོང༌། ། </a><a data-m="360992" data-d="3905">ཐུབ་པའི་བསྟན་པ་དམ་པའི་ཆོས་མི་གཏོང༌། །འཁོར་བར་འཁྱམས་པའི་སེམས་ཅན་བློས་མི་གཏོང༌། ། </a><a data-m="364897" data-d="3556">སྒྲིབ་སྦྱོང་སྙིང་པོ་དགེ་བའི་རྩ་མི་གཏོང༌། །ལམ་འདྲེན་བླ་མ་ཡི་དམ་ལྷ་མི་གཏོང༌། ། </a><a data-m="368453" data-d="1906">འཕགས་ལམ་ས་སྦྱོང་མཐོན་པོའི་ལམ་མི་གཏོང༌། ། </a><a data-m="370359" data-d="4190">གསུངས་ནས་བཟུང་སྟེ། ད་སྲོག་ལ་བབས་ཀྱང་དམ་པའི་ཆོས་མི་གཏོང་བའི་ཆོས་དྲུག་ཡོད། </a><a data-m="374549" data-d="4899">གང་རེད་ཟེར་ན། སེམས་ཅན་ཐམས་ཅད་སངས་རྒྱས་གོ་འཕང་ཐོབ་པའི་བྱང་ཆུབ་སེམས་འདི་</a><a data-m="379448" data-d="2971">རང་གི་སྲོག་ལ་བབས་འོང་ནའང་མི་གཏོང་བ་དང༌། </a><a data-m="382419" data-d="4729">དཔེར་ན་གྲོང་ཁྱེར་ཆེན་པོ་ཞིག་མེས་ཚིག །ཆུང་ཆུང་ཞིག་མེས་འཚིག་འགྲོ་བྱས་ན། </a><a data-m="387148" data-d="2382">ཆུང་ངུ་འདི་གཡུག་ནས་ཆེན་པོ་འདི་ལ་བལྟ་དགོས་གསུངས། </a><a data-m="389530" data-d="3824">དཔེར་ན་ཡང་གྲོང་ཁྱེར་ཆེན་པོ་ཞིག་དགྲས་བརླག་འགྲོ་ཡོད། </a><a data-m="393354" data-d="5517">དགོན་པ་ཞིག་གི་གཙུག་ལག་ཁང་ཆེན་པོ་ཞིག་དགྲས་བརླག་འགྲོ་ཡོད་ན། </a><a data-m="398871" data-d="2382">གཙུག་ལག་ཁང་འདི་བསྲུང་ཨེ་ཐུབ་བལྟ་དགོས། </a><a data-m="401253" data-d="3487">དམ་པའི་ཆོས་འཇིག་འགྲོ་ཡོད་ན་རང་གི་སྲོག་ཀྱང་གཏོང་བ་དགོས་གསུངས་རྒྱུ། </a><a data-m="404740" data-d="2619">དེ་ལྟ་བུ་དམ་པའི་ཆོས་མི་གཏོང་བ་བྱེད། </a><a data-m="407359" data-d="3779">འཁོར་བར་འཁྱམས་པའི་སེམས་ཅན་ཐམས་ཅད་ཀྱི་དོན་ལ་བློས་མི་གཏོང་སྟེ། </a><a data-m="411138" data-d="2740">ཐམས་ཅད་རང་གི་ཕ་མ་ཡིན་པའི་འདུ་ཤེས་བཞག་སྟེ་</a><a data-m="413878" data-d="2579">སེམས་ཅན་གྱི་དོན་དུ་དངོས་དང་བརྒྱུད་ནས་བྱེད་དགོས། </a><a data-m="416457" data-d="6576">སྒྲིབ་སྦྱོང་གི་གཉེན་པོ་དམ་པ་རྣམ་པ་གསུམ་གྱིས་རྩིས་ཟིན་པའི་དགེ་བའི་རྩ་བ་</a><a data-m="423033" data-d="2293">ཆེ་ཐོན་ཆུང་ཐོན་བྱེད་དེ་བློས་མི་གཏོང༌། </a><a data-m="425326" data-d="3774">ལྷག་པར་དུ་ཐར་པའི་ལམ་ལ་འདྲེན་པའི་བླ་མ་དང་ཡི་དམ་ལྷག་པའི་ལྷ་འདི་</a><a data-m="429100" data-d="2384">རང་གི་སྲོག་ལས་ཀྱང་གཅེས་པ་བལྟས་ཏེ་མི་གཏོང༌། </a><a data-m="431484" data-d="3229">འཕགས་པའི་ལམ་སྦྱོང་བ་འདི་ལ་མཐོན་པོའི་ལམ་</a><a data-m="434713" data-d="4514">ཞི་གནས་ལྷག་མཐོང་བྱང་ཆུབ་སེམས་དཔའི་སྤྱོད་པ་མི་གཏོང་དགོས། </a><a data-m="439227" data-d="4004">(378) གཉེན་པོ་སྟོབས་སུ་གྱུར་པའི་ཆོས་དྲུག་ནི། །ཇི་ལྟར་ཕོངས་ཀྱང་དགེ་སྦྱོར་མི་འདོར་དང༌། ། </a><a data-m="443231" data-d="4076">ཇི་ལྟར་བཟང་ཡང་ངན་པ་མི་བརྙས་དང༌། །བསྐུལ་མཁན་མེད་ཀྱང་གཞན་གྱི་ཐར་ལམ་འདྲེན། ། </a><a data-m="447307" data-d="4443">ཕན་པ་བཏགས་ཀྱང་ལན་ལ་རེ་བ་མེད། །གནོད་པ་བསྐྱལ་ཡང་གནོད་ལན་ཁོང་ཁྲོ་མེད། ། </a><a data-m="451750" data-d="3030">དྲན་དང་ཤེས་བཞིན་གཉེན་པོ་སྤྱོད་པའོ། ། </a><a data-m="454780" data-d="3068">གསུངས་ནས་བཟུང་སྟེ། གཉེན་པོ་སྟོབས་སུ་གྱུར་པའི་ཆོས་དྲུག་ཡོད། </a><a data-m="457848" data-d="2386">ཇི་ལྟར་ལྟོ་གོས་ཀྱིས་ཕོངས་པར་བྱས་ན་ཡང་</a><a data-m="460234" data-d="3265">རང་གིས་དགེ་སྦྱོར་བྱེད་པ་འདི་བློས་གཏན་ནས་གཏོང་མི་ཉན་གསུངས་རེད། </a><a data-m="463499" data-d="2344">རང་ལ་ཡོན་ཏན་གྱིས་ཇི་ལྟར་བཟང་ནའང་</a><a data-m="465843" data-d="3220">ཡོན་ཏན་མེད་པའི་གང་ཟག་ངན་པ་ལ་བརྙས་བཅོས་བྱེད་མི་ཉན། </a><a data-m="469063" data-d="2710">ཆེད་དུ་ཆོས་སྒྲུབ་ཐོས་བསམ་སྒོམ་གསུམ་བྱེད་ཟེར་</a><a data-m="471773" data-d="4231">བསྐུལ་མ་འདེབས་མཁན་མེད་ནའང་གཞན་ཐམས་ཅད་ལ་ཐར་པའི་ལམ་ལ་ཁྲིད། </a><a data-m="476004" data-d="3083">སེམས་ཅན་ཐམས་ཅད་ལ་མ་འདྲིས་པའི་མཛའ་བཤེས་རེད། </a><a data-m="479087" data-d="2509">སེམས་ཅན་གྱི་དོན་ལ་རྟག་ཏུ་བརྩོན་དགོས། </a><a data-m="481596" data-d="1938">ཕ་རོལ་སེམས་ཅན་ལ་ཕན་བཏགས་བཞག་ན། </a><a data-m="483534" data-d="4233">འདིས་ང་ལ་སང་ཉིན་དྲིན་ལན་ལ་གཅིག་ཕན་པ་བྱེད་འོང་རྒྱུ་རེད་བསམ་ནས་</a><a data-m="487767" data-d="3870">རེ་བ་མེད་པ་བྱེད་དགོས། ཚུར་ལ་དགྲ་ལ་སོགས་པས་གནོད་པ་བྱས་ན། </a><a data-m="491637" data-d="5107">དེའི་གནོད་ལན་འདི་ཡང་ཁོང་ཁྲོ་ཆེ་བ་ཞིག་ཡིན་ན་ཕ་འཇོམས་དགོས་བསམ་པ་མེད་པ་བྱས་</a><a data-m="496744" data-d="2867">དྲན་པ་དང་ཤེས་བཞིན་གཉེན་པོ་སྤྱོད་པར་འགྱུར་བ་ཡིན། </a><a data-m="499611" data-d="4400">(379) བྱང་ཆུབ་ཆོས་འགྲུབ་ཐབས་མཁས་རྣམ་དྲུག་ནི། །སེམས་ཅན་ཀུན་ལ་བྱམས་དང་སྙིང་རྗེ་ལྟ། ། </a><a data-m="504011" data-d="4877">འདུ་བྱེད་ཐམས་ཅད་ཇི་ལྟར་ཤེས་པ་དང༌། །ཉོན་མོངས་མེད་ཀྱང་སྲིད་ན་སྐྱེ་བ་ལེན། ། </a><a data-m="508888" data-d="3416">དེ་ཡང་འགྲོ་ལ་ཕན་པ་མི་འདོར་དང༌། །སངས་རྒྱས་ཡེ་ཤེས་འདོད་ལ་རབ་ཏུ་བརྩོན། ། </a><a data-m="512304" data-d="3633">ཐམས་ཅད་དམིགས་མེད་མཁའ་ལྟར་ཤེས་པ་དང༌། །བྱང་ཆུབ་བསྔོ་བ་ཐབས་མཁས་སྤྱོད་པ་ཡིན། ། </a><a data-m="515937" data-d="5073">གསུངས་དུས། བྱང་ཆུབ་སངས་རྒྱས་ཀྱི་གོ་འཕང་སྒྲུབ་པའི་ཐབས་ལ་མཁས་པའི་སྤྱོད་པ་རྣམ་པ་དྲུག་ཡོད། </a><a data-m="521010" data-d="4926">གང་རེད་ཟེར་ན། སེམས་ཅན་ཀུན་དགྲ་གཉེན་མེད་པ་བདེ་བ་དང་ལྡན་འདོད་ཀྱི་བྱམས་པ། </a><a data-m="525936" data-d="2714">སྡུག་བསྔལ་དང་འབྲལ་འདོད་ཀྱི་སྙིང་རྗེ་བསྒོམ་དགོས་པ་ཡིན། </a><a data-m="528650" data-d="5261">དགེ་སྡིག་གི་ལས་འདུ་བྱེད་ཐམས་ཅད་ཤེས་ཏེ་དུས་རྟག་ཏུ་ཆོས་ལ་བརྩོན་དགོས་པ་ཡིན། </a><a data-m="533911" data-d="3783">རང་རྒྱུད་ལ་ཉོན་མོངས་མེད་ནའང་སེམས་ཅན་སྡུག་བསྔལ་ཅན་ག་ན་ཡོད་ན་</a><a data-m="537694" data-d="3312">དེའི་ཕྱོགས་ལ་གཞན་དོན་བྱ་བའི་ཕྱིར་དུ་སྐྱེ་བ་ལེན་དགོས་ཀྱི་ཡིན། </a><a data-m="541006" data-d="4434">དེ་ལྟར་འགྲོ་བ་སེམས་ཅན་ཐམས་ཅད་ལ་ཕན་བསམ་པའི་ལྷག་བསམ་འདི་</a><a data-m="545440" data-d="3264">ཉིན་དང་མཚན་དུ་བློ་ལ་མི་འདོར་བ་དང༌། </a><a data-m="548704" data-d="3947">རང་གཞན་སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་འདི་འཐོབ་པར་ཤོག་ཅིག་</a><a data-m="552651" data-d="2423">སྙམ་པའི་དེ་ལ་རེ་བ་བྱེད་པ་ལ་བརྩོན་པ་དང༌། </a><a data-m="555074" data-d="5032">དེ་ནས་ཚོགས་གཉིས་ཀྱི་དགེ་བ་ཇི་ལྟར་བྱས་ན་དམིགས་མེད་སྒྱུ་མ་ལྟ་བུ་ཤེས་པ་དང༌། </a><a data-m="560106" data-d="3800">དགེ་རྩ་བྱེད་པ་འདི་བྱང་ཆུབ་མཆོག་གི་སེམས་རྒྱུ་རུ་བསྔོ་བ་བྱེད་པ། </a><a data-m="563906" data-d="2743">འཇམ་དཔལ་དབྱངས་དང་ཀུན་ཏུ་བཟང་པོའི་སྨོན་ལམ་ལྟ་བུ་བཏབ་ན་</a><a data-m="566649" data-d="1366">ཐབས་མཁས་ཀྱི་སྤྱོད་པ་ཡིན། </a><a data-m="568015" data-d="3935">(380) ཐབས་ཆེན་དྲུག་གི་རིམ་པ་བསྟན་པ་ནི། །དགེ་བ་ཆུང་ངུ་ཆེན་པོར་བསྒྱུར་བའི་ཐབས། ། </a><a data-m="571950" data-d="3593">ཅུང་ཟད་བསྔོ་དང་རྗེས་སུ་ཡི་རང་བྱེད། །ཚེགས་ཆུང་བསོད་ནམས་ཆེན་པོ་བསྒྲུབ་པའི་ཐབས། ། </a><a data-m="575543" data-d="4526">འཕགས་པའི་གཉེན་གནས་གཞན་དག་ལམ་དུ་འཇུག །གཞན་གྱི་ཞེ་འགྲས་ཁོང་ཁྲོ་སེལ་བའི་ཐབས། ། </a><a data-m="594219" data-d="4841">སེམས་ཅན་མཐུན་འཇུག་ལས་བཞིས་ཕན་འདོགས་བྱེད། །ཐ་མལ་འགྲོ་བ་བསྟན་ལ་དྲང་བའི་ཐབས། ། </a><a data-m="599060" data-d="3679">མཐུན་པའི་གཏམ་སྨྲ་ཟས་གོས་ལོངས་སྤྱོད་སྦྱིན། །ལམ་ཞུགས་སྐྱེ་བོ་སྨིན་པར་བྱེད་པའི་ཐབས། ། </a><a data-m="602739" data-d="4986">གང་མོས་བློ་ཁྲིད་ཐེག་ཆེན་བསྔགས་པ་བརྗོད། །སྨིན་པ་དེ་དག་གྲོལ་བར་བྱེད་པའི་ཐབས། ། </a><a data-m="607725" data-d="4560">ཟབ་ཅིང་རྒྱ་ཆེན་གནད་འགྲོའི་ཆོས་རབ་བསྟན། །དེ་དག་དང་ལྡན་གཞན་དོན་དཀའ་བ་མེད། ། </a><a data-m="612285" data-d="7063">གསུངས་ནས་བཟུང་སྟེ། བྱང་ཆུབ་སེམས་དཔའ་ཐབས་ལ་མཁས་པའི་སྤྱོད་པ་དྲུག་ཡོད། </a><a data-m="619348" data-d="4196">གང་རེད་ཟེར་ན། དགེ་བ་ཆུང་ངུ་དེའང་ཆེན་པོ་ལ་བསྒྱུར་བར་བྱ་བའི་ཆེད་དུ། </a><a data-m="627919" data-d="6089">བསྔོ་བ་དང༌། གཞན་གྱི་དགེ་བ་ལ་རྗེས་སུ་ཡི་རང་བ་བྱེད་པ་དེ་ཡིན། </a><a data-m="634008" data-d="3148">དཀའ་ཚེགས་ངལ་དུབ་ཆུང་ཆུང་གི་སྒོ་ནས་བསོད་ནམས་ཆེན་པོ་</a><a data-m="637156" data-d="2541">རྒྱ་ཆེ་བ་བསྒྲུབ་པའི་ཐབས་ནི་གང་རེད་ཟེར་ན། </a><a data-m="639697" data-d="4852">འཕགས་པའི་ས་ལ་བཞུགས་པའི་བཤེས་གཉེན་ཐམས་ཅད་ལ་དད་པ་དང་གསོལ་བ་བྱེད། </a><a data-m="644549" data-d="2396">གཞན་དག་ཐམས་ཅད་ཀྱང་དེའི་ས་ལ་འཇུག་པ་དང༌། </a><a data-m="646945" data-d="4459">གཞན་ཕ་རོལ་པོ་ལ་ཞེ་འགྲས་པའི་ཁོང་ཁྲོ་སེལ་བའི་ཐབས་ལ་མོས་པ་དང༌། </a><a data-m="651404" data-d="4241">སེམས་ཅན་རྣམས་ཀྱི་ཁམས་དབང་བསམ་པ་མོས་པ་དང་མཐུན་པར་འཇུག་ཅིང༌། </a><a data-m="655645" data-d="3023">ཞི་རྒྱས་དབང་དྲག་བཞིས་སེམས་ཅན་ལ་ཕན་འདོགས་པར་བྱེད། </a><a data-m="658668" data-d="3124">ཐ་མལ་པའི་འགྲོ་བ་དམ་པའི་ཆོས་ཀྱིས་མ་ཐུལ་བ་ཐམས་ཅད་</a><a data-m="661792" data-d="1828">སངས་རྒྱས་བསྟན་པ་ལ་དྲང་བའི་ཐབས་སུ། </a><a data-m="663620" data-d="2335">ཐོག་མར་ཁོ་རང་གི་ཡིད་དང་མཐུན་པའི་གཏམ་བཅས། </a><a data-m="665955" data-d="2334">དེ་ནས་སེམས་དགའ་བས་སླེབས་ན་རིམ་པ་བཞིན་དུ་</a><a data-m="668289" data-d="2891">ཐར་པའི་ལམ་ལྔ་ཡ་བཅུག་པ་དེ་ལ། </a><a data-m="671180" data-d="4997">གཞན་སྨོས་ཅི་དགོས་ཟས་དང་གོས་སྟེར། ཐར་པའི་ལམ་དུ་བྱས་ནས། </a><a data-m="676177" data-d="3148">སྦྱིན་པའི་གཡབ་མོས་ལེགས་འབོད་དེ། །ཟེར་བསྡུ་བའི་དངོས་པོ་བཞིས་བྱས། </a><a data-m="679325" data-d="3824">ལམ་ཞུགས་སྐྱེ་བོ་ཐམས་ཅད་ཡ་གོང་ནས་གོང་དུ་སྨིན་པར་བྱེད་པའི་ཐབས་ལ་</a><a data-m="683149" data-d="4064">གང་མོས་ཀྱི་བློ་དང་མཐུན་པ་ཐེག་པ་ཆེན་པོའི་བསྔགས་པ་བརྗོད་དགོས། </a><a data-m="687213" data-d="3514">སྨིན་པ་དེ་དག་གྲོལ་བར་བྱེད་པའི་ཐབས་ལ་ཟབ་མོ་སྟོང་པ་ཉིད་དང། </a><a data-m="690727" data-d="3980">རྒྱ་ཆེ་བ་ས་བཅུ་ལམ་ལྔ་གནད་དུ་འགྲོ་བའི་ཆོས་འདི་བཅས་བསྟན་པར་བྱས་ན། </a><a data-m="694707" data-d="3280">དེ་དག་དང་ལྡན་ན་གཞན་དོན་དཀའ་བ་མེད་པ་བསྒྲུབ་པ་ཡིན། </a><a data-m="697987" data-d="4026">(381) མི་མཐུན་ལམ་དུ་འཇུག་པའི་ཐབས་དྲུག་ནི། །མཐུན་པར་འཇུག་ཐབས་རང་སྤྱོད་ཞི་དུལ་གྱིས། ། </a><a data-m="702013" data-d="6488">གཞན་བསྟོད་ཡི་རང་མཐུན་པས་དེ་ནས་འཇུག །བསྒྲག་ཅིང་འགེང་ཐབས་ཚུལ་བཞིན་ཁྱེད་བསྒྲུབས་ན། ། </a><a data-m="708501" data-d="3806">མཐུན་རྐྱེན་སྒྲུབ་ཅེས་དམ་པའི་ཆོས་ལ་འཇུག །མི་མཐུན་འཁྲུག་ཐབས་རེ་ཞིག་ཁྲོ་ཚུལ་དང༌། ། </a><a data-m="712307" data-d="4070">ཅུང་ཟད་གནོད་བྱ་དམ་པའི་ཆོས་ལ་གཞུག །སྡིག་པའི་ངན་ཐབས་ཕན་སེམས་སྡིགས་མོ་ཡིས། ། </a><a data-m="716377" data-d="3833">ཚོམ་རྔམས་བྱ་ཞིང་ཚུལ་བཞིན་ལམ་དུ་གཞུག །ལན་འདོད་ཐབས་ནི་དྲིན་འོག་བཙུད་ལ་གཞུག །</a><a data-m="720210" data-d="4887">རྣམ་དག་ཐབས་ནི་རྣམ་འཕྲུལ་འགྲོ་དོན་ཏེ། །རྒྱལ་སྲས་རྣམས་ཀྱིས་ཐབས་མཁས་གཞན་ཕན་བྱ། ། </a><a data-m="725097" data-d="7987">གསུངས་ནས་བཟུང་སྟེ། ད་ཡང་མི་མཐུན་པའི་གང་ཟག་ཐམས་ཅད་</a><a data-m="733084" data-d="2329">ཆོས་དང་མཐུན་པའི་ལམ་དུ་འཇུག་པའི་ཐབས་དྲུག་ནི། </a><a data-m="735413" data-d="4231">དང་པོ་རང་གི་སྤྱོད་པ་ཆོས་དང་མཐུན་པས་ཞི་དུལ་བྱས་ན། </a><a data-m="739644" data-d="3517">གཞན་ཐམས་ཅད་རང་ཤུགས་ཀྱིས་དེ་ལ་བཀོད་འོང་བ་འདུལ་བ་དང༌། </a><a data-m="743161" data-d="2108">གཞན་ཕ་རོལ་པོ་ལ་བསྟོད་ར་བརྗོད། </a><a data-m="745269" data-d="3615">དེ་ལ་ཡོན་ཏན་ཡོད་ན་ཡི་རང་བྱས་ན་དེ་ནས་འཇུག་འོང་རྒྱུ་ཡིན། </a><a data-m="748884" data-d="5604">རང་གི་རྒྱུད་ལ་ཆོས་ཀྱི་དོན་བསྒྲག་ཅིང་ཡོན་ཏན་གྱིས་རྒྱུད་འགེང་བའི་ཆེད་དུ་</a><a data-m="754488" data-d="3220">ཚུལ་བཞིན་དུ་བསྒྲུབས་ནས། ཁྱེད་ལ་མཐུན་རྐྱེན་འདི་ལྟ་བུ་སྒྲུབ་ཟེར་</a><a data-m="757708" data-d="2815">མཐུན་རྐྱེན་དང་བཅས་པའི་དམ་པའི་ཆོས་ལ་འཇུག་དགོས་པ་ཡིན། </a><a data-m="760523" data-d="5452">སེམས་ལ་མི་མཐུན་པའི་བརླག་ཐབས་རེ་ཞིག་ཁོའི་སྐྱོན་རེ་བརྗོད་དེ་ཁྲོ་བའི་ཚུལ་ལྟ་བུ་དང༌། </a><a data-m="765975" data-d="2442">ཅུང་ཟད་གནོད་པ་བྱས་ནས་དམ་པའི་ཆོས་ལ་གཞུག །</a><a data-m="768417" data-d="3736">སྡིག་པའི་ངན་ཐབས་དེ་ལ་ཕན་པར་སེམས་པའི་ཐབས་ལ་</a><a data-m="772153" data-d="3536">སྡིག་པ་ལ་ཉེས་པ་འདི་ལྟ་བུ་ཡོད་རྒྱུ་རེད། ཁྱེད་སྔར་འདི་བྱས་ཡོད། </a><a data-m="775689" data-d="3989">མ་འོངས་པ་ན་འདི་བྱས་ན་དེ་འདྲ་འོང་རྒྱུ་རེད་ཟེར་སྡིགས་མོ་བྱེད་དེ་</a><a data-m="779678" data-d="2617">ཚོམ་རྔམས་བྱ་ཞིང་ཚུལ་བཞིན་ལམ་ལ་ནོད། </a><a data-m="782295" data-d="4549">ལན་འདོད་པའི་ཐབས་ལ་དྲིན་གྱི་འོག་ཏུ་བཙུད་དེ་གཞུག །</a><a data-m="786844" data-d="3550">རྣམ་པར་དག་པའི་ཐབས་ནི་རྣམ་འཕྲུལ་གྱིས་འགྲོ་བའི་དོན་བྱེད་པ་སྟེ། </a><a data-m="790394" data-d="4836">རྒྱལ་སྲས་རྣམས་ཀྱིས་ཐབས་མཁས་ཀྱི་གཞན་ཕན་གྱི་བསམ་པ་བཟང་པོ་བྱའོ། ། </a><a data-m="796720" data-d="3211">(382) རྒྱ་ཆེན་དོན་ལ་བསླབ་པའི་ཆོས་དྲུག་ནི། །འཁོར་བ་ཇི་སྲིད་འགྲོ་ལ་ཕན་འདོད་དང༌། ། </a><a data-m="799931" data-d="3966">ཞེ་སྡང་འཚེ་མེད་ཀུན་ལ་བྱམས་སེམས་དང༌། །རྨོངས་མེད་ཐབས་ཀྱིས་འགྲོ་བ་བསྒྲལ་འདོད་དང༌། ། </a><a data-m="803897" data-d="3815">ཕྲག་དོག་མེད་བློས་མཉམ་ཉིད་བདེ་འགོད་དང༌། །ང་རྒྱལ་རློམ་མེད་གཞན་དོན་འབའ་ཞིག་དང༌། ། </a><a data-m="807712" data-d="5856">སེར་སྣའི་འཁྲིས་མེད་དགེ་ཚོགས་བཏང་བློ་དང༌། །ལྡན་པས་ཕན་བདེ་བྱེད་པ་བསླབ་པ་གཅེས། ། </a><a data-m="813568" data-d="3254">གསུངས་དུས། ད་བྱང་ཆུབ་སེམས་དཔའ་རྣམས་ཐབས་ལམ་མཁས་པས་</a><a data-m="816822" data-d="3554">གཞན་ཕན་བྱ་བ་སྤྱོད་པ་རྒྱ་ཆེན་པོའི་དོན་ལ་བསླབ་པའི་ཆོས་རེད། </a><a data-m="820376" data-d="5239">གང་རེད་ཟེར་ན། སེམས་བསྐྱེད་ཀྱི་དམ་བཅའ་འདི་ད་ལྟ་འཆུག་ཉན་རྒྱུ་མ་རེད་དུས། </a><a data-m="825615" data-d="3409">འཁོར་བ་མཐའ་ནས་སྟོང་མ་སོང་གི་བར་དུ་སེམས་ཅན་གྱི་དོན་བྱེད། </a><a data-m="829024" data-d="4467">རྗེ་བཙུན་འཇམ་དཔལ་དབྱངས་དང༌། འཕགས་པ་སྤྱན་རས་གཟིགས་བཞིན་དུ་བྱ་སྙམ་པའི་དམ་བཅའ་དང༌། </a><a data-m="833491" data-d="2667">དེ་ནས་གང་ཟག་སུ་ལའང་ཞེ་སྡང་གི་འཚེ་བ་མེད། </a><a data-m="836158" data-d="4910">སེམས་ཅན་ཐམས་ཅད་ལ་བདེ་བ་དང་ལྡན་འདོད་ཀྱི་བྱམས་པའི་སེམས་རྒྱུན་ཆད་མེད་པ་སྐྱེ་བ། </a><a data-m="841068" data-d="3428">བླང་དོར་གྱི་གནས་ལ་རྨོངས་པའི་སེམས་ཅན་ཐམས་ཅད་ལ་</a><a data-m="844496" data-d="3702">རྨོངས་པ་མ་རིག་པའི་མུན་པ་བསལ་ཏེ་བྱང་ཆུབ་སེམས་དཔའི་ཐབས་མཁས་ཀྱི་སྒོ་ནས་</a><a data-m="848198" data-d="5737">དེ་དག་ཐམས་ཅད་སྲིད་པ་ཁམས་གསུམ་འཁོར་བ་དང༌། </a><a data-m="853935" data-d="3875">ཞི་བ་མྱ་ངན་ལས་འདས་ཀྱི་མཐའ་གཉིས་ཀ་ལས་སྒྲོལ་བར་བྱེད་པ་དང༌། </a><a data-m="857810" data-d="3796">གཞན་ཡོན་ཏན་ཅན་མཐོང་ན་བྱང་ཆུབ་སེམས་དཔའ་མཐོང་ན་དེ་ལ་</a><a data-m="861606" data-d="3708">ཕྲག་དོག་མེད་པའི་སྒོ་ནས་མཉམ་ཉིད་ཀྱི་བདེ་བ་ལ་འགོད་པ་དང༌། </a><a data-m="865314" data-d="2817">རང་ལ་ཡོན་ཏན་ཡོད་ནའང་ང་རྒྱལ་གྱི་རློམ་སེམས་མེད། </a><a data-m="868131" data-d="3224">གཞན་སེམས་ཅན་གྱི་དོན་འབའ་ཞིག་ཏུ་སྐྱེ་བ་དང༌། </a><a data-m="871355" data-d="3868">དེ་ནས་རང་ལ་ཟང་ཟིང་ནོར་ལོངས་སྤྱོད་ལ་སོགས་པ་ཡོད་ནའང་</a><a data-m="875223" data-d="3028">སེར་སྣའི་འཁྲིས་མེད་པའི་སྒོ་ནས་དཀོན་མཆོག་ལ་མཆོད་པ། </a><a data-m="878251" data-d="5902">ངན་སློང་ལ་སྦྱིན་པ་དགེ་ཚོགས་གཏོང་བར་བྱེད་པ་དང་ལྡན་པས་ཕན་བདེ་བྱེད་པ་ལ་བསླབ་པ་གཅེས། </a><a data-m="884153" data-d="4471">(383) བདག་འཛིན་རྩད་ནས་གཅོད་པའི་ཆོས་དྲུག་ནི། །རྒྱལ་རྣམས་བདག་གི་མགོན་སྐྱབས་བྱེད་པ་བཞིན། ། </a><a data-m="888624" data-d="4438">བདག་གིས་དེ་དག་གྲོགས་སུ་ཅི་འགྲོ་བྱ། །རྒྱལ་སྲས་ཚོགས་རྣམས་མགོན་སྐྱབས་བྱེད་པ་བཞིན། ། </a><a data-m="893062" data-d="3739">བདག་གིས་དེ་དག་གྲོགས་བྱ་གཞན་ཕན་སྒྲུབ། །དམ་ཅན་རྣམས་ཀྱིས་བདག་གི་གྲོགས་བྱེད་བཞིན། ། </a><a data-m="896801" data-d="3879">བདག་གིས་དེ་དག་དམ་ཚིག་སྟོང་གྲོགས་བྱ། །སངས་རྒྱས་ཆོས་རྣམས་མགོན་སྐྱབས་གྱུར་པ་བཞིན། ། </a><a data-m="900680" data-d="3578">བདག་གིས་ཆོས་ཀྱི་གྲོགས་གྱུར་ལེགས་བསྒྲུབ་བྱ། །བརྩེ་བའི་རང་བཞིན་བདག་གི་གྲོགས་གྱུར་བཞིན། ། </a><a data-m="904258" data-d="5546">བདག་གིས་དེ་དག་གྲོགས་གྱུར་དགེ་ལ་འབད། །དམ་པའི་བླ་མ་བདག་གི་མགོན་གྱུར་བཞིན། ། </a><a data-m="913814" data-d="8895">བདག་གིས་སེམས་ཅན་མགོན་གྱུར་ཕན་བྱེད་བྱ། །སྙམ་དུ་བསམ་ཞིང་གུས་པས་བསྒྲུབ་པར་བྱ། ། </a><a data-m="922709" data-d="7404">གསུངས་དུས། སངས་རྒྱས་ཐམས་ཅད་ཀྱི་དམིགས་པ་མེད་པའི་སྙིང་རྗེ་ཅན་གྱིས་</a><a data-m="930113" data-d="5597">སྡུག་བསྔལ་ཅན་དང་ཆོས་ཀྱི་སྣོད་དུ་མ་གྱུར་པ་བདག་ལྟ་བུ་ལ་ཐུགས་རྗེས་རྗེས་སུ་བཟུང་སྟེ་</a><a data-m="935710" data-d="4422">མགོན་སྐྱབས་བྱེད་པ་བཞིན་དུ། བདག་གིས་ཀྱང་སེམས་ཅན་དེ་དག་ཐམས་ཅད་ལ་</a><a data-m="940132" data-d="2608">གྲོགས་སུ་ཇི་ལྟར་འགྲོ་བ་བཞིན་དུ་བྱ་བ་དང༌། </a><a data-m="942740" data-d="3532">རྒྱལ་སྲས་བྱང་ཆུབ་སེམས་དཔའི་ཚོགས་རྣམས་ཀྱིས་ངན་སོང་དུ་ལྷུང་བ་དང༌། </a><a data-m="946272" data-d="2668">སྡུག་བསྔལ་ཅན་ལ་ལྷག་པར་མགོན་སྐྱབས་བྱེད་པ་བཞིན་དུ་</a><a data-m="948940" data-d="3788">བདག་གིས་ཀྱང་བྱང་ཆུབ་སེམས་དཔའ་དེ་དག་གི་ཞབས་ཕྱི་ཡིས་གྲོགས་བྱ་ཞིང་</a><a data-m="952728" data-d="4110">གཞན་ཕན་གྱི་བསམ་པ་སྒྲུབ་པ་དང༌། དམ་ཅན་ཆོས་སྐྱོང་སྲུང་མ་རྣམས་ཀྱིས་</a><a data-m="956838" data-d="3203">བདག་ཆོས་བཞིན་སྤྱོད་པའི་གང་ཟག་ཅིག་རེད་བསམ་སྟེ་འགལ་རྐྱེན་བསལ། </a><a data-m="960041" data-d="4752">མཐུན་རྐྱེན་འགྲུབ་པའི་གྲོགས་བྱེད་པ་བཞིན་བདག་གིས་ཀྱང་དམ་ཅན་སྲུང་མ་དེ་དག་ལ་</a><a data-m="964793" data-d="5760">མཆོད་པ་དང་བསྟོད་པ་བྱེད་བཞིན་དམ་ཚིག་ཚུལ་བཞིན་དུ་སྲུང་བའི་<span class="unsure">སྟོང་གྲོགས་</span>བྱེད་པ་དང༌། </a><a data-m="970553" data-d="3587">སངས་རྒྱས་ཀྱི་སྟོབས་བཅུ། མི་འཇིགས་བཞི། མ་འདྲེས་བཅོ་བརྒྱད་</a><a data-m="974140" data-d="2902">ཟག་མེད་ཀྱི་ཆོས་རྣམས་མགོན་སྐྱབས་གྱུར་པ་བཞིན་དུ་</a><a data-m="977042" data-d="5112">བདག་གིས་ཆོས་ཀྱི་གྲོགས་སུ་འགྲོ་བ་ཅི་དང་ཅི་ཡིན་ན་ཆོས་ཀྱི་ཡོན་ཏན་འདི་བསྒྲུབ་པར་བྱ། </a><a data-m="982154" data-d="3671">བརྩེ་བའི་རང་བཞིན་སེམས་ཅན་ཐམས་ཅད་བདག་གི་གྲོགས་སུ་གྱུར་པ་བཞིན། </a><a data-m="985825" data-d="3356">བདག་གིས་སེམས་ཅན་དེ་དག་ཐམས་ཅད་ཀྱི་གྲོགས་སུ་གྱུར་ཏེ་</a><a data-m="989181" data-d="2617">སེམས་ཅན་ཐར་པའི་ལམ་ལ་དགོད་པར་གྱིས། </a><a data-m="991798" data-d="2240">དམ་པ་དགེ་བའི་བཤེས་གཉེན་གྱི་བླ་མ་འདི་</a><a data-m="994038" data-d="3563">བདག་གི་ཁམས་གསུམ་འཁོར་བ་ལས་གྲོལ་བའི་མགོན་སྐྱབས་སུ་གྱུར་བ་བཞིན་དུ། </a><a data-m="997601" data-d="2373">བདག་གིས་སེམས་ཅན་ཐམས་ཅད་ཀྱི་མགོན་སྐྱབས་བྱེད་ནས་</a><a data-m="999974" data-d="4201">ཕན་བདེ་བསྒྲུབ་པར་བྱ་སྙམ་དུ་བསམ་ཞིང་ཁ་ཞེ་མེད་པ་བསྒྲུབ་པར་བྱ། </a><a data-m="1004175" data-d="4157">(384) རྣམ་དག་དྲུག་གི་རང་བཞིན་བསྟན་པ་ནི། །ཐོས་བསམ་རྣམ་དག་ཕྱོགས་མེད་དགོངས་པ་རྟོགས། ། </a><a data-m="1008332" data-d="3947">ལྟ་བ་རྣམ་དག་ཟུང་འཇུག་དོན་ལ་མཁས། །སྒོམ་པ་རྣམ་དག་གཉིས་འཛིན་རང་སར་སངས། ། </a><a data-m="1012279" data-d="3759">སྤྱོད་པ་རྣམ་དག་རང་རྒྱུད་དྲི་མ་མེད། །ཉམས་རྟོགས་རྣམ་དག་འགག་མེད་རྩལ་དུ་འབྱོངས། ། </a><a data-m="1016038" data-d="4265">དངོས་གྲུབ་རྣམ་དག་ཆོས་ཉིད་ཀློང་དུ་གྱུར། །དེ་ལྟར་ལྡན་ན་ཐེག་ཆེན་དོན་ལ་མཁས། ། </a><a data-m="1020303" data-d="5650">གསུངས་པ་འདི་དམ་པའི་ཆོས་སྤྱོད་ནའང་ཉེས་པའི་དྲི་མས་མ་གོས་པ་རྣམ་པ་དྲུག་ཡོད། </a><a data-m="1025953" data-d="3697">གང་རེད་ཟེར་ན། ཐོས་བསམ་རྣམ་པར་དག་པ་འདི་ལ་ཐོས་བསམ་ཕྱོགས་རིས་མེད་པ་བྱས་</a><a data-m="1029650" data-d="3791">སངས་རྒྱས་ཀྱི་དགོངས་པ་འདི་སྒྲ་ཇི་བཞིན་དུ་ལྟ་བ་དང༌། </a><a data-m="1033441" data-d="3624">ལྟ་བ་རྣམ་པར་དག་པ་འདི་ཐབས་ཤེས་ཟུང་འཇུག་གི་ངང་ལ་བསྡད་སྡོད་དུས་</a><a data-m="1037065" data-d="3169">དོན་ལ་མཁས་པ། སྒོམ་པ་རྣམ་པར་དག་པ་འདི་ནི་</a><a data-m="1040234" data-d="3098">གཉིས་འཛིན་གྱི་འཆིང་བ་ཐམས་ཅད་རང་སར་སངས་པ་བྱེད་པ། </a><a data-m="1043332" data-d="4867">སྤྱོད་པ་རྣམ་པར་དག་པ་རང་གི་རྒྱུད་ལ་ཉོན་མོངས་པ་དང་འཁྲུལ་པའི་དྲི་མ་མེད་པ་དང༌། </a><a data-m="1048199" data-d="3659">ཉམས་རྟོགས་རྣམ་པར་དག་པ་འདི་འགག་མེད་རིག་པའི་རྩལ་འབྱོངས་བྱས་ཏེ་</a><a data-m="1051858" data-d="4610">ཉམས་རྟོགས་ཤར་ནའང་ཕྱོགས་ཞེན་མེད་པ་འཛིན་པ་མེད་རྩལ་འབྱོངས་བ་དང༌། </a><a data-m="1056468" data-d="4064">དངོས་གྲུབ་རྣམ་པར་དག་པ་མཆོག་གི་དངོས་གྲུབ་ཆོས་ཉིད་ཀྱི་དགོངས་པ་ཀློང་དུ་གྱུར་པ་སྟེ། </a><a data-m="1060532" data-d="3190">དེ་ལྟར་ལྡན་ན་ཐེག་པ་ཆེན་པོའི་དོན་ལ་མཁས་པ་ཡིན། </a><a data-m="1063722" data-d="4028">(385) བདག་ལས་གཞན་གཅེས་བསྒྲུབ་པའི་ཆོས་དྲུག་ནི། །བདག་གཞན་བླང་དོར་མཐོང་ཚོར་འདི་ལྟར་བྱ། ། </a><a data-m="1067750" data-d="3997">བདག་གི་སྡུག་བསྔལ་ཁྱད་དུ་བསད་བྱས་ལ། །གཞན་གྱི་སྡུག་བསྔལ་ཞི་ལ་བརྩོན་པ་བསྐྱེད། ། </a><a data-m="1071747" data-d="3406">བདག་གི་བདེ་བ་ཁྱད་དུ་བསད་བྱས་ལ། །གཞན་གྱི་བདེ་བ་བསྒྲུབ་ལ་བརྩོན་པ་བསྐྱེད། ། </a><a data-m="1075153" data-d="4472">བདག་གི་དུག་ལྔ་རྣམ་རྟོག་ཁྱད་བསད་ལ། །གཞན་གྱི་ཉོན་མོངས་འཇོམས་ཕྱིར་བརྩོན་པ་བསྐྱེད། ། </a><a data-m="1079625" data-d="3706">བདག་གི་ཡེ་ཤེས་སྐྱེ་བ་ཁྱད་བསད་ལ། །གཞན་གྱི་ཡེ་ཤེས་བསྐྱེད་ལ་བརྩོན་པ་བསྐྱེད། ། </a><a data-m="1083331" data-d="3915">བདག་གི་སྒྲིབ་གཉིས་སྦྱོང་བ་ཁྱད་བསད་ལ། །གཞན་གྱི་སྒྲིབ་གཉིས་སྦྱོང་ཕྱིར་བརྩོན་པ་བསྐྱེད། ། </a><a data-m="1087246" data-d="3753">བདག་གི་ཚོགས་གཉིས་བསག་པ་ཁྱད་བསད་ལ། །གཞན་གྱི་ཚོགས་གཉིས་བསག་ཕྱིར་བརྩོན་པ་བསྐྱེད། ། </a><a data-m="1090999" data-d="2663">དེ་ལྟར་སུ་བྱེད་མྱུར་དུ་རང་དོན་འགྲུབ། ། </a><a data-m="1093662" data-d="3994">གསུངས་དུས། བྱང་ཆུབ་སེམས་དཔའ་ཟེར་མཁན་འདི་རང་གི་དོན་ལས་</a><a data-m="1097656" data-d="1834">གཞན་གྱི་དོན་ལ་གཙོ་བོ་བྱེད་དགོས་རེད། </a><a data-m="1099490" data-d="8460">དེ་ནས་དེ་ཡིན་དུས་བདག་གཞན་ཐམས་ཅད་བདག་གཅེས་འཛིན་ཡོད་པ་</a><a data-m="1107950" data-d="2265">དེ་བཞིན་དུ་སེམས་ཅན་ཐམས་ཅད་དང་དུ་བླང༌། </a><a data-m="1110215" data-d="4356">གཞན་ད་ལྟ་སྣང་མེད་བྱས་པ་བཞིན་བདག་སྣང་མེད་བྱེད་དགོས། གང་རེད་ཟེར་ན། </a><a data-m="1114571" data-d="2575">བདག་གི་ལུས་དང་སེམས་ཀྱི་སྡུག་བསྔལ་གང་ཡོད་ན། </a><a data-m="1117146" data-d="5071">དེ་སྡུག་བསྔལ་མེད་པ་འཐོན་ན་ཐོན། མ་ཐོན་ན་མ་ཐོན་ཕ་བློ་ཡིས་གཏོང་ནས་ཁྱད་བསད་དེ། </a><a data-m="1122217" data-d="2069">གཞན་སེམས་ཅན་རྣམས་ཀྱི་གནས་སྐབས་དང་</a><a data-m="1124286" data-d="2701">མཐར་ཐུག་གི་སྡུག་བསྔལ་ཞི་བའི་ཐབས་ལ་བརྩོན་འགྲུས་བྱེད་དགོས། </a><a data-m="1126987" data-d="3866">བདག་གིས་མཐོ་རིས་དང་ཐར་པའི་བདེ་བ་ཉམས་སུ་མྱོང་ན་མྱོང༌། </a><a data-m="1130853" data-d="4567">མ་མྱོང་ན་མ་མྱོང་བློས་གཏང༌། གཞན་སེམས་ཅན་ཐམས་ཅད་ལ་གནས་སྐབས་བདེ་བ་དང༌། </a><a data-m="1135420" data-d="4440">མཐར་ཐུག་ངེས་པ་ལེགས་པ་འཁྲིད་པའི་ཕྱིར་གོ་འཕང་ལ་འགོད་པའི་ཐབས་ལ་བརྩོན་པ་དང༌། </a><a data-m="1139860" data-d="2825">བདག་གི་རྒྱུད་ཀྱི་ཉོན་མོངས་པ་དུག་ལྔའི་རྣམ་རྟོག་འདི་</a><a data-m="1142685" data-d="3517">འདུལ་ཐུབ་ན་འདྲ། མ་ཐུབ་ན་འདྲ། གཞན་སེམས་ཅན་ཐམས་ཅད་ཀྱི་</a><a data-m="1146202" data-d="1952">ཉོན་མོངས་ཞེ་སྡང་ཅན་ལ་བྱམས་པ། </a><a data-m="1148154" data-d="4420">ཕྲག་དོག་ཅན་ལ་བསྟོད་བསྔགས་ལ་སོགས་པ་འདི་བརྩོན་པར་བྱེད་པ་དང༌། </a><a data-m="1152574" data-d="3594">བདག་གི་རྒྱུད་ལ་ལྷག་མཐོང་བདག་མེད་རྟོགས་པའི་ཡེ་ཤེས་འདི་</a><a data-m="1156168" data-d="3227">སྐྱེས་ན་འདྲ། མ་སྐྱེས་ན་འདྲ་སྟེ། གཞན་སེམས་ཅན་རྣམས་ཀྱི་རྒྱུད་ལ་</a><a data-m="1159395" data-d="4074">ལྷག་མཐོང་བདག་མེད་རྟོགས་པའི་ཡེ་ཤེས་འདི་བསྐྱེད་པའི་ཐབས་ལ་བརྩོན་པ་དང༌། </a><a data-m="1163469" data-d="3031">བདག་གི་ཉོན་ཤེས་ཀྱི་སྒྲིབ་པ་གཉིས་སྦྱང་རྒྱུ་མ་གྲུབ་ན་འདྲ། </a><a data-m="1166500" data-d="3911">གཞན་ཐམས་ཅད་ཉོན་ཤེས་སྒྲིབ་པ་སྦྱང་བ་ལ་བརྩོན་འགྲུས་བྱེད་པ་དང༌། </a><a data-m="1170411" data-d="3229">བདག་གི་བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་པ་ཁྱད་དུ་བསད་དེ་</a><a data-m="1173640" data-d="3033">གཞན་སེམས་ཅན་ཐམས་ཅད་ལ་ཚོགས་གཉིས་བསག་ཏུ་བཅུག །</a><a data-m="1176673" data-d="3024">བསགས་པ་ལ་རྗེས་སུ་ཡི་རང་བའི་བརྩོན་པ་བྱེད། </a><a data-m="1179697" data-d="2458">དེ་ལྟར་བྱས་ནས་བདག་བློས་བཏང་བཞག་ན་</a><a data-m="1182155" data-d="3260">གཞན་དོན་བྱེད་པའི་ཞོར་ལ་རང་དོན་ཤུགས་ཀྱིས་འགྲུབ་འོང་བ་ཡིན། </a><a data-m="1185415" data-d="4236">(386) དགོངས་པ་དཔག་པར་དཀའ་བའི་ཆོས་དྲུག་ནི། །རྒྱལ་སྲས་ཀུན་གྱི་སྤྱོད་པ་མ་ལུས་པ། ། </a><a data-m="1189651" data-d="3981">གཅིག་ཏུ་བསྡོམས་པ་བདག་གིས་སྤྱད་སྙམ་དང༌། །བདག་གིས་བྱང་ཆུབ་ཐོབ་ཚེ་བདེ་གཤེགས་རྣམས། ། </a><a data-m="1193632" data-d="3985">ཀུན་མཉམ་འཕྲིན་ལས་བདག་གིས་བསྒྲུབ་སྙམ་དང༌། །སེམས་ཅན་རེ་རེའི་ཕྱིར་ཡང་བདག་གིས་ནི། ། </a><a data-m="1197617" data-d="3907">བསྐལ་པ་གྲངས་མེད་སྡུག་བསྔལ་བཟོད་སྙམ་དང༌། །རྒྱལ་སྲས་རྣམས་ཀྱིས་སྤྱད་པར་མ་ནུས་པའི། ། </a><a data-m="1201524" data-d="3682">སེམས་ཅན་དོན་རབ་དཀའ་བ་སྤྱད་སྙམ་དང༌། །དཔག་ཏུ་མེད་པའི་ཞིང་ཁམས་རེ་རེར་ཡང༌། ། </a><a data-m="1205206" data-d="3863">སངས་རྒྱས་མཛད་པ་བསམ་ཡས་བསྒྲུབ་སྙམ་དང༌། །དེ་དག་བདག་གིས་རྫོགས་པར་མ་བྱས་ན། ། </a><a data-m="1209069" data-d="4214">རྒྱལ་བ་སྲས་བཅས་བསླུས་པར་འགྱུར་སྙམ་པའི། །གོ་ཆ་ཆེན་པོ་དྲུག་ནི་རྟག་ཏུ་བགོ །</a><a data-m="1213283" data-d="2752">གསུངས་དུས། ད་རྒྱལ་སྲས་རྣམས་ཀྱི་སྤྱོད་པ་མ་ལུས་པ་ཐམས་ཅད་</a><a data-m="1216035" data-d="6579">གཅིག་ཏུ་ཤེས་དཀའ་བ་འདི་ཆོས་དྲུག་ཤེས་དགོས། གང་རེད་ཟེར་ན། </a><a data-m="1222614" data-d="4160">རྒྱལ་སྲས་བྱང་ཆུབ་སེམས་དཔའ་འཇམ་དཔལ་དབྱངས་ཀུན་ཏུ་བཟང་པོ་ལ་སོགས་པ་</a><a data-m="1226774" data-d="2865">དེ་རྣམས་ཀྱི་སྤྱོད་པ་བསམ་གྱིས་མི་ཁྱབ་པ་ཡོད་པ་</a><a data-m="1229639" data-d="2511">མདོ་སྡེ་རྣམས་ལས་གསུངས་པ་དེ་ལྟ་བུ་ཡིན་ན། </a><a data-m="1232150" data-d="4186">དེ་ཐམས་ཅད་རང་གི་མོས་པས་དེ་ལྟར་འགྲུབ་པའི་སྨོན་ལམ་བཏབ་པ་ཡིན། </a><a data-m="1236336" data-d="2863">འཇམ་དཔལ་དབྱངས་ཀྱི་མཁྱེན་རབ། སྤྱན་རས་གཟིགས་ཀྱི་སྙིང་རྗེ། </a><a data-m="1239199" data-d="5228">ཀུན་ཏུ་བཟང་པོའི་སྨོན་ལམ་ཐམས་ཅད་བདག་གིས་སྤྱད་སྙམ་པ་དང་ནི། </a><a data-m="1244427" data-d="5853">བདག་གིས་བྱང་ཆུབ་ཐོབ་པའི་ཚེ་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་གྱི་རྟོགས་པ་འདི་</a><a data-m="1250280" data-d="2548">གཅིག་ཏུ་བསྡུ་བ་ལ་རེད་འདི་ངས་བྱེད་སྙམ་པ། </a><a data-m="1252828" data-d="4842">སེམས་ཅན་རེ་རེའི་ཕྱིར་དུའང་བདག་བསྐལ་པ་གྲངས་མེད་པ་ལ་འཁོར་བ་ན་གནས་ཏེ་</a><a data-m="1257670" data-d="2723">སྡུག་བསྔལ་མྱོང་དགོས་ན་ངས་བཟོད་སྙམ་པ་དང་ནི། </a><a data-m="1260393" data-d="5303">དེ་སྔོན་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་མ་བསྒྲལ་བའི་གདུལ་དཀའ་བ་ཅན་གྱི་</a><a data-m="1265696" data-d="2810">སྙིགས་དུས་སེམས་ཅན་ཐམས་ཅད་ངས་འདུལ། ཐར་པའི་ལམ་ལ་བཀོད། </a><a data-m="1268506" data-d="1869">བྱང་ཆུབ་སེམས་དཔའ་སུས་སྤྱོད་མི་ནུས་འདི་</a><a data-m="1270375" data-d="4666">ངས་སྤྱད་བསམ་སྤོབས་པ་ཆེན་པོའི་སྒོ་ནས་སེམས་ཅན་གྱི་དོན་ལ་དཀའ་བ་སྤྱད་སྙམ་པ། </a><a data-m="1275041" data-d="4580">བདེ་བ་ཅན་དང་ཟངས་མདོག་དཔལ་རི། མངོན་པར་དགའ་བ་ལ་སོགས་པའི་ཞིང་ཁམས་རེ་རེ་ལ་</a><a data-m="1279621" data-d="3526">སངས་རྒྱས་ཀྱི་མཛད་པ་བསམ་གྱིས་མི་ཁྱབ་པ་ཡོད་པ་དེ་ཐམས་ཅད་</a><a data-m="1283147" data-d="2788">གཅིག་ཏུ་བསྡུས་བཞག་པ་ཞིག་བདག་གིས་བསྒྲུབ་སྙམ་པ་དང༌། </a><a data-m="1285935" data-d="7611">སངས་རྒྱས་ཐམས་ཅད་ཀྱི་མཛད་པ་འཕྲིན་ལས་བདག་གིས་རྫོགས་པར་མ་བྱས་ན། </a><a data-m="1293546" data-d="2938">ངས་ཐེག་པ་ཆེན་པོའི་ཆོས་ལ་བརྩོན་པ་ཁས་བླངས་པ་རེད་དུས་</a><a data-m="1296484" data-d="3061">རྒྱལ་བ་སྲས་དང་བཅས་པའི་དབུ་གཡོགས་ཏེ་བསླུས་པར་འགྱུར་རོ་སྙམ་</a><a data-m="1299545" data-d="5151">གོ་ཆ་ཆེན་པོ་དྲུག་རྟག་ཏུ་བགོ་སྟེ་དེ་ལྟར་དུ་སྤྱོད་དགོས་པ་ཡིན། </a><a data-m="1304696" data-d="6302">(387) བདུད་ཀྱིས་མི་ཐུབ་གོ་ཆ་རྣམ་དྲུག་ནི། །ཉ་པ་ཤན་པ་ཞིང་པ་དམག་མི་དང༌། ། </a><a data-m="1310998" data-d="4589">ཚོང་པ་བྲན་ཁོལ་འཚོ་བ་ཙམ་གྱི་ཕྱིར། །ཚ་གྲང་བཀྲེས་སྐོམ་གཅེས་པའི་སྲོག་དོར་ནས། ། </a><a data-m="1315587" data-d="7015">སྙོམ་ལས་མེད་པར་རྟག་ཏུ་སྒྲུབ་བྱེད་ན། །དཔེ་དྲུག་མཐོང་ནས་ཚད་མེད་འགྲོ་བའི་ཕྱིར། ། </a><a data-m="1322602" data-d="3388">རྙེད་དཀའི་བྱང་ཆུབ་སྒྲུབ་ལ་ནན་ཏན་བསྐྱེད། ། </a><a data-m="1325990" data-d="4477">གསུངས་ནས་བཟུང༌། ད་དམ་པའི་ཆོས་ཀྱི་ཆེད་དཀའ་སྤྱད་སྙིང་རུས་ཀྱི་གོ་ཆ་ཆེན་པོ་དྲུག་དགོས། </a><a data-m="1330467" data-d="4073">དེ་དཀའ་སྤྱད་གོ་ཆ་དྲུག་འདི་བགོ་ཐུབ་ན་བདུད་ཀྱིས་བར་དུ་གཅོད་པ་མི་བྱེད། </a><a data-m="1334540" data-d="3971">དཔེར་ན། ཉ་པ་རྣམས་རྒྱ་གར་ཚད་པའི་ནང་ཉ་གསོད་པའི་ཚེ་ན་</a><a data-m="1338511" data-d="3945">གཅེར་རུ་མ་འདམ་གྱི་ནང་དུ་རྒྱུག་གང་འདྲས་འགྲོ་འདུག་རེད། </a><a data-m="1342456" data-d="3504">དེ་ཙམ་ཞིག་བདག་གིས་དམ་པའི་ཆོས་ལ་སྤྱད་དགོས་འདུག་བསམ་པ་དང༌། </a><a data-m="1345960" data-d="3421">ཤན་པ་རྣམས་ཀྱིས་སྲོག་གཅོད་ཀྱི་ལས་བྱེད་དུས་དཀའ་ལས་ག་ཚོད་བྱས། </a><a data-m="1349381" data-d="3552">ཞིང་པ་རྣམས་ཀྱིས་ཞིང་ཁ་བཟོ་དུས་དཀའ་ལས་ག་ཚོད་བྱེད་ཀྱི་འདུག །</a><a data-m="1352933" data-d="2542">དམག་མི་རྣམས་ཀྱིས་དམག་རྩེད་སྦྱོང་དུས་དཀའ་ལས་ག་ཚོད། </a><a data-m="1355475" data-d="3624">ཚོང་པ་རྣམས་ཐག་རིང་པོ་ཚོང་ལ་འགྲོ་དུས་དེ་ནས་ཟས་མེད་པར་</a><a data-m="1359099" data-d="3865">ཐག་རིང་པོ་ལ་ངལ་དུབ་ཀྱིས་བགྲོད་ནས་དཀའ་ལས་ག་ཚོད་བྱེད་ཀྱི་འདུག །</a><a data-m="1362964" data-d="3092">བྲན་དང་གཡོག་པོ་ཐམས་ཅད་རང་གི་ལྟོ་གོས་ཀྱི་དོན་དག་ལ་</a><a data-m="1366056" data-d="2473">དཔོན་པོའི་ངོ་སྲུང་སྟེ་དཀའ་ལས་ག་ཚོད་བྱེད་ཀྱི་འདུག །</a><a data-m="1368529" data-d="3870">དབྱར་གྱི་ཚ་བ། དགུན་གྱི་གྲང་བ། ཟས་སྐོམ་མི་ཟ་བའི་བཀྲེས་སྐོམ། </a><a data-m="1372399" data-d="4089">ཁ་ཤས་ཀྱིས་ནི་གཅེས་པའི་སྲོག་ཀྱང་དོར་འགྲོ་རེད་དུས། </a><a data-m="1376488" data-d="5653">དེ་ཕྱིར་ན་དེ་བྱས་པ་དེ་འདྲ་ཞིག་གི་ཆ་ཤས་ཤིག་དམ་པའི་ཆོས་ལ་བྱེད་བཞག་ནའང་</a><a data-m="1382141" data-d="3712">རང་ཐར་པ་ཐམས་ཅད་མཁྱེན་པའི་ལམ་ལ་ཉེ་འགྲོ་རེད་བསམ་སྟེ་</a><a data-m="1385853" data-d="2182">སྙོམ་ལས་མེད་པ་རྟག་ཏུ་སྒྲུབ་པར་བྱེད་ན། </a><a data-m="1388035" data-d="4508">གོང་གི་ཉ་པ་ཞིང་པ་ལ་སོགས་པའི་དཔེ་མཐོང་ནས་ཚད་མེད་པའི་འགྲོ་བའི་ཕྱིར། </a><a data-m="1392543" data-d="3540">རྙེད་དཀའ་བའི་བྱང་ཆུབ་སྒྲུབ་པ་ལ་ནན་ཏན་བྱེད་དགོས་པ་ཡིན། </a><a data-m="1396083" data-d="3194">རང་གིས་སངས་རྒྱས་གོ་འཕང་སྒྲུབ་པ་འདི་སེམས་ཅན་ཐམས་ཅད་ཀྱི་དོན་རེད། </a><a data-m="1399277" data-d="3682">རང་རྐྱང་པའི་དོན་མ་རེད་དུས། དེ་ལྟར་བསམ་དགོས་གསུངས། </a><a data-m="1402959" data-d="4377">(388) བདུད་དྲུག་སྤང་བར་གདམས་པའི་ཆོས་དྲུག་ནི། །ཐར་ལམ་སེམས་བསྐྱེད་གཞན་དོན་སྒོམ་སྒྲུབ་བོར། ། </a><a data-m="1407336" data-d="6186">རང་དོན་སྙན་གྲགས་བསྒྲུབ་ན་ཁེ་གྲགས་བདུད། །རང་རྒྱུད་ཐ་མལ་གནས་ལས་མ་འཕགས་པར། ། </a><a data-m="1413522" data-d="7068">འཕགས་པའི་སྤངས་རྟོགས་ཚིག་རྩོད་དྲེད་པོའི་བདུད། །རྩེ་གཅིག་བསམ་གཏན་ཕྱི་དུས་རབ་བཞག་ནས། ། </a><a data-m="1420590" data-d="4601">འབྲས་བུ་ཡིད་སྨོན་རེ་བ་ལེ་ལོའི་བདུད། །རི་ངོགས་དབེན་པ་བསྟེན་པ་རབ་སྤངས་ནས། </a><a data-m="1425191" data-d="5494">ཁེ་སྤོགས་སོ་ནམ་འབུན་སྐྱེད་འདོད་པའི་བདུད། །ལུང་རིགས་མན་ངག་ཐོས་བསམ་རབ་སྤངས་ནས། ། </a><a data-m="1430685" data-d="5397">བླུན་སྒོམ་ཡིད་དཔྱོད་སྤོམ་ཡོར་རྨོངས་པའི་བདུད། །རང་སྐྱོན་ཁོང་དུ་སྦས་ནས་གཞན་གྱི་སྐྱོན། ། </a><a data-m="1436082" data-d="5093">མེད་ཀྱང་སྒྲོ་འདོགས་གཤེ་བ་ཕྲག་དོག་བདུད། །རང་རྒྱུད་བདུད་ཀྱིས་མ་ཟིན་ཤིན་ཏུ་གཅེས། ། </a><a data-m="1441175" data-d="5247">གསུངས་ནས་བཟུང༌། ད་འདི་ཡང་བདུད་ཀྱི་ལས་དྲུག་སྤང་དགོས་ཡིན། </a><a data-m="1446422" data-d="4339">འདི་གང་འདྲ་རེད་ཟེར་ན། ཐར་ལམ་བྱང་ཆུབ་མཆོག་ཏུ་སེམས་བསྐྱེད་ནས་</a><a data-m="1450761" data-d="3150">སེམས་བསྐྱེད་པའི་དམ་བཅའ་སྟེ་ལུང་བཞིན་དུ་</a><a data-m="1453911" data-d="2739">གཞན་སེམས་ཅན་གྱི་དོན་དུ་ཏིང་ངེ་འཛིན་བསྒོམ་རྒྱུ་དང༌། </a><a data-m="1456650" data-d="3014">ཚོགས་གཉིས་སྒྲུབ་པ་བོར་ཏེ་ཕ་གཡུག་བཞག་པ་དང༌། </a><a data-m="1459664" data-d="5309">རང་དོན་གྱི་སྙན་གྲགས་སྒྲུབ་པའི་སྒོ་ནས་རང་ལས་གོ་ས་མཐོན་པོ། </a><a data-m="1464973" data-d="4232">སྙན་གྲགས་ཆེན་པོ་དགོས་བསམ་ཁེ་གྲགས་བསྒྲུབས་བཞག་ན་དེ་ཡང་བདུད་ཀྱི་བར་ཆད་ཡིན། </a><a data-m="1469205" data-d="4241">རང་རྒྱུད་ཐ་མལ་གྱི་གནས་སོ་སོ་སྐྱེ་བོ་ལས་མ་འཕགས་བཞིན་དུ། </a><a data-m="1473446" data-d="2858">ཆོས་ཉིད་ཀྱི་བདེན་པ་མངོན་སུམ་དུ་ཐོབ་བསྡད་ཡོད་པའི་</a><a data-m="1476304" data-d="4310">འཕགས་པའི་སྤངས་རྟོགས་ལ་ཚིག་ཙམ་གྱི་རྩོད་པ་མང་པོ་བྱེད་པ་འདི་</a><a data-m="1480614" data-d="1905">ཆོས་དྲེད་དུ་འགྱུར་པའི་བདུད་ཡིན། </a><a data-m="1482519" data-d="4227">རྩེ་གཅིག་ཏུ་བསམ་གཏན་སྒོམ་པ་འདི་མ་འོངས་པ་ཕྱི་དུས་ལས། </a><a data-m="1486746" data-d="3582">ད་ལྟ་ལག་ཏུ་མི་ལེན་བཞག་ནས་འབྲས་བུ་འདི་མ་འོངས་པ་ན་</a><a data-m="1490328" data-d="3749">སྨོན་ལམ་འདེབས་རྒྱུ་མ་གཏོགས་མེད་རེད་སོང་དུས་དེའང་བདུད་ཀྱི་བར་ཆད་ཡིན། </a><a data-m="1494077" data-d="2993">རི་ངོགས་དབེན་པ་བསྟེན་ཏེ་དབེན་པའི་གནས་སུ་མི་སྡོད་པ་</a><a data-m="1497070" data-d="2225">གྲོང་གསེབ་ཏུ་རྒྱུག་སྟེ་གྲོང་ཆོག་སྒྲུབ། </a><a data-m="1499295" data-d="5241">ཐབས་མཁས་མང་པོ་བྱེད་དེ་ཁེ་སྤོགས་སོ་ནམ་དང་འབུན་སྐྱེད་པ་འདི་འདོད་པའི་བདུད་ཡིན། </a><a data-m="1504536" data-d="3152">ལུང་རིགས་མན་ངག་ཐོས་བསམ་ལ་རྩེ་གཅིག་ཏུ་མི་བྱེད་པ་སྤངས་ནས་</a><a data-m="1507688" data-d="6124">བླུན་སྒོམ་ཡིད་དཔྱོད་སྤོམ་ཡོར་གྱིས་ཞི་གནས་ལྷག་མཐོང་ལྟ་བུ་སྒྲུབ་པ་འདི་ཡང་བདུད་ཀྱི་ལས་ཡིན། </a><a data-m="1513812" data-d="6082">རང་སྐྱོན་ཁོང་དུ་སྦས་ནས་གཞན་ལ་སྐྱོན་གཏན་ནས་མེད་ནའང་སྐྱོན་ཡོད་མདོག་བྱས། </a><a data-m="1519894" data-d="4596">མི་སྙན་པ་མང་པོ་བསྒྲུབས་པའི་དེ་སྒོ་ནས་སྒྲོ་འདོགས་གཤེ་བ་ཕྲག་དོག་གི་བདུད། </a><a data-m="1524490" data-d="4197">རང་རྒྱུད་དེ་དག་བདུད་ཀྱིས་མ་ཟིན་པ་ཤིན་ཏུ་གཅེས་ཏེ་དེ་སྤང་དགོས། </a><a data-m="1528687" data-d="7992">(389) མི་བསྐྱོད་སྐྱོན་ལས་ཐར་བའི་ཆོས་དྲུག་ནི། །ཉན་རང་སེམས་ཀྱིས་མི་བསྐྱོད་རི་རྒྱལ་འདྲ། ། </a><a data-m="1536679" data-d="3952">ཉོན་མོངས་རྣམ་རྟོག་མི་བསྐྱོད་ནམ་མཁའ་འདྲ། །རྙེད་བཀུར་འཆིང་བས་མི་བསྐྱོད་འཕགས་པ་འདྲ། ། </a><a data-m="1540631" data-d="4405">ན་ཚ་སྡུག་བསྔལ་མི་བསྐྱོད་ས་གཞི་འདྲ། །བཀྲེས་སྐོམ་ཚ་གྲང་མི་བསྐྱོད་རྒྱ་མཚོ་འདྲ། ། </a><a data-m="1545036" data-d="4374">གདོན་བགེགས་འཚེ་བས་མི་བསྐྱོད་མེ་དཔུང་འདྲ། །དེ་དང་སུ་ལྡན་ཐེག་མཆོག་དོན་ལ་གནས། ། </a><a data-m="1549410" data-d="6427">ཞེས་པ་སྟེ། བར་ཆད་ཀྱིས་མི་བསྐྱོད་དེ་བར་ཆད་ཀྱི་དབང་དུ་མ་སོང་ན་</a><a data-m="1555837" data-d="3595">སྐྱོན་ཐམས་ཅད་ལས་གྲོལ་ཏེ་ཐར་པའི་ཆོས་དྲུག་ཡོད། གང་རེད་ཟེར་ན། </a><a data-m="1559432" data-d="2516">ཉན་ཐོས་དང་རང་སངས་རྒྱས་ཐམས་ཅད་རང་དོན་མ་གཏོགས་</a><a data-m="1561948" data-d="3991">གཞན་དོན་ལ་དམིགས་ཀྱི་མ་རེད་དུས། འདི་ཉན་རང་གི་སེམས་ཀྱི་དབང་དུ་མི་འགྲོ་བ་</a><a data-m="1565939" data-d="2705">གཞན་ཕན་གྱི་བསམ་པ་རིའི་རྒྱལ་བོ་རི་རབ་ལྟ་བུ་བྱ། </a><a data-m="1568644" data-d="2931">ཉོན་མོངས་ཆགས་སྡང་རྨོངས་གསུམ་གྱི་རྣམ་རྟོག་གི་དབང་དུ་</a><a data-m="1571575" data-d="2749">སེམས་གཡོག་པོ་རྒྱུག་མི་བཞག་པ་ནམ་མཁའ་ལྟ་བུ་བྱ། </a><a data-m="1574324" data-d="4141">འཇིག་རྟེན་ཚེ་འདིའི་རྙེད་བཀུར་གྱི་འཆིང་བ་ལ་རེ་བ་མི་བྱེད་པ། </a><a data-m="1578465" data-d="3588">ཆོས་བརྒྱད་བྲལ་ན་འཕགས་པ་དངོས། ། </a><a data-m="1582053" data-d="1908">ཆོས་བརྒྱད་སྲབ་ན་འཕགས་པའི་རིགས། །ཟེར་</a><a data-m="1583961" data-d="3542">བྱང་ཆུབ་སེམས་དཔའ་ཆོས་བརྒྱད་རོ་སྙོམས་པ་ལྟ་བུ་བྱེད་དགོས། </a><a data-m="1587503" data-d="3116">ན་ཚ་དང་སྡུག་བསྔལ་གྱིས་མི་བསྐྱོད་པ་དམ་པའི་ཆོས་སྒྲུབ་པ་ལ་</a><a data-m="1590619" data-d="2703">དམ་བཅའ་མི་འདོར་བ་ས་གཞི་འདྲ་བ་ཞིག་དགོས། </a><a data-m="1593322" data-d="4447">བཀྲེས་སྐོམ་དང་ཚ་གྲང་གིས་མི་བསྐྱོད་པ་ཐོས་བསམ་སྒོམ་གསུམ་ལ་</a><a data-m="1597769" data-d="1867">བརྩོན་འགྲུས་གཅིག་ཏུ་བྱེད་པ་འདི་དཔེར་ན་</a><a data-m="1599636" data-d="4560">མཐའི་རྒྱ་མཚོ་ཆེན་པོ་ལ་བཀྲེས་སྐོམ་གྱི་གདུང་བ་ཡོད་རྒྱུ་མ་རེད་དུས་དེ་ལྟ་བུ་དང༌། </a><a data-m="1604196" data-d="3866">གདོན་བགེགས་ཀྱིས་འཚེ་བ་འབྱུང་ནའང་དེའི་བར་ཆད་ཀྱི་དབང་དུ་མི་གཏོང་བ། </a><a data-m="1608062" data-d="3154">དཔེར་ན་མེ་ཆེན་པོ་ཞིག་འབར་འོང་གིས་ཡོད་ན་</a><a data-m="1611216" data-d="4022">དེ་མེ་འདི་བསད་པའི་ཐབས་ཡོད་ཚད་ཐམས་ཅད་ཕ་ལ་འཚིག་འགྲོ་རེད་དུས་དཔེ་དེ་ལྟ་བུ་དང༌། </a><a data-m="1615238" data-d="2111">དེ་དག་སུ་ལྡན་ཐེག་མཆོག་དོན་ལ་གནས། ། </a><a data-m="1617349" data-d="4089">(390) ཤིན་ཏུ་གཅེས་པའི་ཆོས་དྲུག་བསྟན་པ་ནི། །རང་བདེ་གཞན་བདེ་བྱེད་པ་ཤིན་ཏུ་གཅེས། ། </a><a data-m="1621438" data-d="5114">གོང་མས་དམན་པའི་དོན་བྱེད་ཤིན་ཏུ་གཅེས། །བདེ་ལེགས་སེམས་ཅན་དྲིན་ཤེས་ཤིན་ཏུ་གཅེས། ། </a><a data-m="1626552" data-d="3956">གནོད་ལན་ཕན་བདེ་བྱེད་པ་ཤིན་ཏུ་གཅེས། །རྒྱལ་བ་མཆོད་པས་སེམས་ཅན་དོན་བྱེད་གཅེས། ། </a><a data-m="1630508" data-d="4253">རང་བདེ་བོར་ནས་གཞན་སྡུག་བསལ་བ་གཅེས། །འདི་དག་ཐེག་ཆེན་གཞུང་སྲོལ་ཆེན་པོ་ཡིན། ། </a><a data-m="1634761" data-d="3835">གསུངས་ནས་བཟུང་སྟེ། ད་ཡང་ཐེག་པ་ཆེན་པོའི་ལམ་ཉམས་སུ་ལེན་པ་ལ་</a><a data-m="1638596" data-d="2823">ཤིན་ཏུ་གཅེས་པའི་ཆོས་དྲུག་ཡོད། གང་རེད་ཟེར་ན། </a><a data-m="1641419" data-d="3792">རང་གི་བདེ་བ་འདི་ཕར་གཡུག་ནས་གཞན་གྱི་བདེ་བ་དེ་དག་ལ་</a><a data-m="1645211" data-d="2277">འགོད་པར་བྱེད་པ་ཤིན་ཏུ་གཅེས་པ་ཞིག་ཡིན། </a><a data-m="1647488" data-d="3468">དེ་ནས་གོང་མ་རྣམས་ཡོན་ཏན་ལྡན་པའི་གོང་མ་ཐམས་ཅད་ཀྱིས་</a><a data-m="1650956" data-d="3738">མ་ཡོན་ཏན་མེད་པའི་རྨོངས་པ་འཁོར་བ་དང་ངན་སོང་འཁྱམས་པ་འདི། </a><a data-m="1654694" data-d="4833">འཁོར་བ་ངན་སོང་ལས་ཡ་བསྒྲལ་བའི་རྨོངས་པའི་དོན་བྱེད་པ་འདི་ཤིན་ཏུ་གཅེས་པ་ཡིན། </a><a data-m="1659527" data-d="6553">རང་གནས་སྐབས་བདེ་བ་དང༌། མཐར་ཐུག་ངེས་པ་ལེགས་པའི་ཡོན་ཏན་ཐམས་ཅད་བྱུང་བ་འདི་</a><a data-m="1666080" data-d="2958">སུའི་བཀའ་དྲིན་རེད་ཟེར་ན། སེམས་ཅན་ཐམས་ཅད་ཀྱི་བཀའ་དྲིན་ཡིན་དུས། </a><a data-m="1669038" data-d="3183">སེམས་ཅན་ལ་ཉེ་རིང་ཆགས་སྡང་མེད་སེམས་ཅན་བཀའ་དྲིན་ཆེ་</a><a data-m="1672221" data-d="2989">སངས་རྒྱས་བསྒྲུབ་པའི་གཞི་ཡིན་བསམ་པ་ཤིན་ཏུ་གཅེས་པ་ཡིན། </a><a data-m="1675210" data-d="4480">རང་ལ་ཚུར་དགྲ་བོ་ལ་སོགས་པས་གནོད་པ་བྱས་ཏེ་ནོར་འཕྲོག་པ། </a><a data-m="1679690" data-d="4574">རྡུང་རྡེག་བྱེད་པ་བྱས་ན་དེ་ལ་སླར་ཡང་ཕ་སྙིང་རྗེ་དང་ཕན་སེམས་བྱེད་པའི་སྒོ་ནས་</a><a data-m="1684264" data-d="2662">གནོད་ལན་ཕན་གྱིས་འཇལ་བ་དེ་ལ་ཤིན་ཏུ་གཅེས་པ་ཡིན། </a><a data-m="1686926" data-d="5973">རྒྱལ་བ་ལ་ཡ་མཆོད་པ་ཕུལ་ན་བསོད་ནམས་ཀྱི་ཚོགས་ཆེན་པོ་ཡོད་རྒྱུ་རེད་དེ། </a><a data-m="1692899" data-d="5203">དེ་བས་ཀྱང་སེམས་ཅན་གྱི་དོན་བྱས་ན་སངས་རྒྱས་ཀྱི་དགོངས་པ་ངོ་མ་དེ་རེད་དུས་</a><a data-m="1698102" data-d="4919">སེམས་ཅན་གྱི་དོན་བྱེད་པ་གཅེས། རང་བདེ་པོ་ཡིན། སྐྱིད་པོ་ཡོད་བསམ་རྒྱུ་བློ་འདི་བོར་ནས་</a><a data-m="1703021" data-d="3395">གཞན་གྱི་སྡུག་བསྔལ་བསལ་བར་བྱེད་པ་ཤིན་ཏུ་གཅེས་ཏེ། </a><a data-m="1706416" data-d="3183">དེ་དྲུག་ནི་ཐེག་པ་ཆེན་པོའི་ལམ་གྱི་གཞུང་སྲོལ་ཆེན་པོ་ཡིན། </a><a data-m="1709599" data-d="3822">(391) བཀའ་དྲིན་ཆེ་བའི་གདམས་པ་རྣམ་དྲུག་ནི། །འཚེ་བས་ཉེན་ནས་ཆོས་དང་ཕྲད་པ་སྟེ། ། </a><a data-m="1713421" data-d="3601">ཐར་ལམ་རྙེད་པས་གནོད་བྱེད་བཀའ་དྲིན་ཆེ། །སྡུག་བསྔལ་ཡིད་བྱུང་ཆོས་དང་འཕྲད་པ་དེ། ། </a><a data-m="1717022" data-d="3913">གཏན་བདེ་རྙེད་པས་སྡུག་བསྔལ་བཀའ་དྲིན་ཆེ། །མི་མིན་གནོད་པས་ཆོས་དང་འཕྲད་པ་དེ། ། </a><a data-m="1720935" data-d="4166">འཇིགས་མེད་རྙེད་པས་འདྲེ་གདོན་བཀའ་དྲིན་ཆེ། །མི་སོགས་སྡང་བས་ཆོས་དང་འཕྲད་པ་དེ། ། </a><a data-m="1725101" data-d="3625">ཕན་བདེ་རྙེད་པས་སྡང་བྱེད་བཀའ་དྲིན་ཆེ། །རྐྱེན་ངན་དྲག་པོས་ཆོས་དང་འཕྲད་པ་དེ། ། </a><a data-m="1728726" data-d="4078">འགྱུར་མེད་ལམ་རྙེད་རྐྱེན་ངན་བཀའ་དྲིན་ཆེ། །གཞན་གྱིས་བསྐུལ་བས་ཆོས་དང་འཕྲད་པ་དེ། ། </a><a data-m="1732804" data-d="5207">སྙིང་པོའི་དོན་རྙེད་བསྐུལ་མཁན་བཀའ་དྲིན་ཆེ། །མཉམ་དུ་དྲིན་གཟོ་དགེ་བ་དེ་ལ་བསྔོ། ། </a><a data-m="1738011" data-d="3364">གསུངས་པ་འདི། རང་ལ་རྒྱལ་པོས་ཆད་པ་ལྟ་བུ་དང༌། </a><a data-m="1741375" data-d="2622">དམག་མིས་འཚེ་བ་ལྟ་བུ་འབྱུང་ན་དེ་ལ་སྐྲག་སྟེ། </a><a data-m="1743997" data-d="3920">གཞན་ཞིག་ཏུ་འགྲོ་ནས་དམ་པའི་ཆོས་གཙོ་བོར་བྱས་བརྩོན་པར་བྱས་ན་</a><a data-m="1747917" data-d="4276">ཆོས་དང་འཕྲད་པ་དེ་ཐར་པ་བྱང་ཆུབ་ཀྱི་ལམ་བགྲོད་སོང་རེད་དུས། </a><a data-m="1752193" data-d="3066">གཞན་གྱིས་གནོད་པ་བྱས་པ་འདི་ཤིན་ཏུ་བཀའ་དྲིན་ཆེན་པོ་རེད། </a><a data-m="1755259" data-d="4036">ཆོས་ལ་བསྐུལ་བ་རེད་ཟེར། སྡུག་བསྔལ་གྱིས་ཡིད་བྱུང་ནས་དམ་པའི་ཆོས་དང་འཕྲད་པ་འདི། </a><a data-m="1759295" data-d="3447">སྡུག་བསྔལ་འདིས་རྐྱེན་བྱས་ནས་གཏན་གྱི་བདེ་བ་རྙེད་པ་དཔེར་ན་</a><a data-m="1762742" data-d="4132">རྗེ་བཙུན་མི་ལའི་རྣམ་ཐར་ལྟ་བུ་རེད་དུས། དེ་སྡུག་བསྔལ་དེའང་བཀའ་དྲིན་ཆེ་བ་ཡིན། </a><a data-m="1766874" data-d="4706">མི་མ་ཡིན་གྱིས་ཚེ་སྲོག་ལ་གནོད་པ་བསྐྱལ་ནས་ནད་དང་གདོན་མང་པོ་འོང་རྒྱུ་</a><a data-m="1771580" data-d="2467">དེ་ལས་སྐྱོབ་པའི་དོན་དུ་དམ་པའི་ཆོས་བྱས་བཞག་ན་</a><a data-m="1774047" data-d="3611">སླར་ཡང་འཇིགས་པ་མེད་པའི་བདེ་བ་རྙེད་པས་ན། </a><a data-m="1777658" data-d="3625">རང་ལ་གནོད་བྱེད་ཀྱི་འདྲེ་གདོན་དེ་དག་བཀའ་དྲིན་ཆེན་པོ་ཡིན་ཟེར། </a><a data-m="1781283" data-d="2920">དེ་ནས་ཕ་མས་སྡང་སེམས་བྱས་ཏེ་ཁྱིམ་དུ་མ་བཞག་པ་</a><a data-m="1784203" data-d="2875">ཕྱི་རོལ་དུ་དབྱུང་ཡོང་བ་ལ་སོགས་པ་ལྟ་བུ་ཡིན་ན། </a><a data-m="1787078" data-d="3236">དེའི་རྐྱེན་གྱིས་དམ་པའི་ཆོས་དང་འཕྲད་ནས་ཕན་བདེ་རྙེད་པས་ན་</a><a data-m="1790314" data-d="2910">སྡང་བར་བྱེད་པའི་མི་འདིའང་བཀའ་དྲིན་ཆེན་པོ་ཡིན། </a><a data-m="1793224" data-d="4326">དེ་ནས་ན་ཚ་གདོན་བགེགས་རྐྱེན་ངན་བར་ཆད་མང་པོ་འོང་ནས་དམ་པའི་ཆོས་ལ་བརྩོན། </a><a data-m="1797550" data-d="3547">འགྱུར་མེད་བདེ་བ་ཆེན་པོའི་ལམ་རྙེད་པས་བཀའ་དྲིན་ཆེ་བ་ཡིན། </a><a data-m="1801097" data-d="5254">གཞན་དགེ་བའི་བཤེས་གཉེན་དང་ཆོས་ཀྱི་གྲོགས་པོ་རྣམས་ཀྱིས་ཁྱེད་ཆོས་སྒྲུབ་བླ་མ་བསྟེན། </a><a data-m="1806351" data-d="2145">ཐོས་བསམ་སྒོམ་གསུམ་བྱས་ཡག་པོ་རེད་ཟེར་ན། </a><a data-m="1808496" data-d="2647">དེའི་ཁ་ལ་ཉན་ནས་དམ་པའི་ཆོས་དང་འཕྲད་འོང་བ་འདི། </a><a data-m="1811143" data-d="4141">སྙིང་པོའི་དོན་རྙེད་པས་ན་ཆོས་ལ་བསྐུལ་མཁན་བྱེད་པ་འདི་བཀའ་དྲིན་ཆེ། </a><a data-m="1815284" data-d="2223">དེ་བཀའ་དྲིན་ཆེ་བའི་ཡུལ་དྲུག་པོ་འདི་ལ། </a><a data-m="1817507" data-d="2942">རང་གིས་དགེ་བ་གང་བྱེད་པ་འདི་ཕན་ལན་དུ་</a><a data-m="1820449" data-d="3031">དྲིན་ལན་ལ་བསྔོ་བ་ཡང་ནས་ཡང་དུ་བྱེད་དགོས་པ་ཡིན། </a><a data-m="1823480" data-d="5334">(392) འཚེ་བ་ལམ་སློང་གཏན་ཚིགས་རྣམ་དྲུག་ནི། །གནོད་པའི་སྐྱབས་གནས་བླ་མ་ཕྲད་ཕྱིར་དང༌། ། </a><a data-m="1828814" data-d="4012">སྡུག་བསྔལ་སྐྲག་ནས་ཆོས་ལ་འཇུག་ཕྱིར་དང༌། །ཚད་མེད་གཅིག་སྐྱེས་སེམས་བསྐྱེད་འཕེལ་ཕྱིར་དང༌། ། </a><a data-m="1832826" data-d="4031">སེམས་ཅན་དོན་སྦྱངས་བསག་སྦྱོང་བརྩོན་ཕྱིར་དང༌། །རང་ངོ་བལྟས་པས་རྟོགས་པ་བསྐྱེད་ཕྱིར་དང༌། ། </a><a data-m="1836857" data-d="5081">ས་ལམ་ཡོན་ཏན་གོང་དུ་འཕེལ་ཕྱིར་དང༌། །དགེ་ལ་བསྐུལ་ཕྱིར་གནོད་འཚེ་དང་དུ་བླང༌། ། </a><a data-m="1841938" data-d="4445">གསུངས་ནས་བཟུང༌། དེ་ཡང་འཚེ་བ་ལམ་དུ་སློང་བའི་གཏན་ཚིག་རྣམ་པ་དྲུག་ཡོད། </a><a data-m="1846383" data-d="4446">གང་རེད་ཟེར་ན། གཞན་གྱིས་གནོད་པ་བྱེད་སོང་ན་དེ་གནོད་པ་ལས་སྐྱབས་པའི་ཕྱིར་དུ། </a><a data-m="1850829" data-d="2704">ནད་གདོན་གྱི་གནོད་པ་ལས་སྐྱབས་པའི་ཕྱིར་བླ་མ་བསྟེན་ཏེ་</a><a data-m="1853533" data-d="3215">བླ་མའི་ཞབས་པད་ཀྱིས་ཟིན་སོང་ན་དེའི་བཀའ་དྲིན་ཆེན་པོ་ཡིན། </a><a data-m="1856748" data-d="3829">འཁོར་བ་དང་ངན་སོང་གི་སྡུག་བསྔལ་ལ་སྐྲག་ནས་དམ་པའི་ཆོས་ལ་འཇུག་ན་</a><a data-m="1860577" data-d="2149">སྡུག་བསྔལ་འདིའང་བཀའ་དྲིན་ཆེན་པོ་ཡིན། </a><a data-m="1862726" data-d="6815">ཚད་མེད་བཞི་བྱམས་པ་སྙིང་རྗེ་དགའ་བ་བཏང་སྙོམས་</a><a data-m="1869541" data-d="3981">ཚད་མེད་བཞི་རྒྱུད་ལ་སྐྱེ་ནུས་པ་ཞིག་འབྱུང་ན་བྱང་ཆུབ་ཀྱི་སེམས་བསྐྱེད་པ་འདི་</a><a data-m="1873522" data-d="1873">གོང་ནས་གོང་དུ་འཕེལ་བར་འགྱུར་བ་ཡིན། </a><a data-m="1875395" data-d="2879">དེ་ནས་གདུལ་དཀའ་བའི་སེམས་ཅན་ཐམས་ཅད་ཀྱི་དོན་དུ། </a><a data-m="1878274" data-d="3465">ཚོགས་གཉིས་བསགས་པ་དང༌། སྒྲིབ་གཉིས་སྦྱོང་བ་ལ་བརྩོན་པར་བྱས་ན་</a><a data-m="1881739" data-d="3051">དེའང་བཀའ་དྲིན་ཆེན་པོ་ཡིན། ཆོས་ཉིད་ཀྱི་རང་ངོ་བལྟས་པས་</a><a data-m="1884790" data-d="3749">གནས་ལུགས་ཀྱི་རྟོགས་པ་རྒྱུད་ལ་སྐྱེ་བར་བྱས་ན་དེའང་བཀའ་དྲིན་ཆེན་པོ་ཡིན། </a><a data-m="1888539" data-d="2862">ས་ལམ་གྱི་ཡོན་ཏན་ཐམས་ཅད་གོང་ནས་གོང་དུ་འཕེལ་བའི་ཆེད་</a><a data-m="1891401" data-d="3303">རང་གིས་དགེ་བ་ལ་བསྐུལ་བ་འདི་བློས་བཏང༌། </a><a data-m="1894704" data-d="7217">གཞན་གྱིས་གནོད་འཚེ་དང་དུ་བླང་བ་དེ་ལྟ་བུ་ཆོས་སྒྲུབ་པའི་གཏན་ཚིགས་དྲུག་པོ་ཡིན། </a></p>
</section></article>
</div>


<p id="mengag-dzo-16" style="font-size: 26pt; color: brown;">སྒྲ་བཅུ་དྲུག་པ།</p>         
<audio id="hyperplayer19" style="position:relative; width:97%" src="https://d3ctxlq1ktw2nl.cloudfront.net/staging/2024-11-19/ef761fe3-2419-9c0c-8834-aa11464fd7c1.mp3" type="audio/mp3" controlsList="nodownload" controls></audio>

          <div id="hypertranscript19" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="1600" data-d="2501">(393) གཞན་དོན་བསྒྲུབས་པའི་ཕན་ཡོན་རྣམ་དྲུག་ནི། །འཇིགས་ཀུན་བསྐྱབ་པའི་སྐྱེལ་མ་བྱེད་པ་དང༌། ། གདོན་བགེགས་རྣམས་ཀྱི་སྲུང་བ་བྱེད་པ་དང༌། །འདུ་བའི་ནད་སེལ་སྨན་པ་བྱེད་པ་དང༌། ། བར་ཆད་བདུད་སེལ་དཔའ་བོ་བྱེད་པ་དང༌། །ལས་དང་ཉོན་མོངས་རྩད་ནས་གཅོད་པ་དང༌། ། ཚོགས་གཉིས་རྫོགས་ནས་བྱང་ཆུབ་ཐོབ་པ་སྟེ། །དཔག་མེད་ཕན་ཡོན་ནམ་མཁའི་དབྱིངས་བཞིན་ནོ། ། </a><a data-m="4101" data-d="4134">གསུངས་དུས། གཞན་སེམས་ཅན་གྱི་དོན་བསྒྲུབས་པའི་ཕན་ཡོན་དྲུག་ཡོད། གང་རེད་ཟེར་ན། </a><a data-m="8235" data-d="3200">དགྲ་དང་རྐུན་མས་སྲོག་ལ་སོགས་པའི་འཇིགས་པ་ལས་བསྐྱབ་པའི་ཆེད་དུ། </a><a data-m="11435" data-d="3638">དེ་འཇིགས་པ་འདི་ལས་རྒྱབ་སྐྱོར་བྱེད་དེ་སྐྱེལ་མ་བྱེད་པ་དང༌། </a><a data-m="15073" data-d="2702">དེ་ནས་གདོན་བགེགས་ཀྱིས་གནོད་པ་བྱེད་དེ་འཕྲོག་མི་ཡོད་ན་</a><a data-m="17775" data-d="5056">གདོན་བགེགས་ཀྱི་བར་ཆད་ཐམས་ཅད་དེ་སྲུང་འཕྲོག་སྲུང་བར་བྱེད་པ་དང་ནི། </a><a data-m="22831" data-d="3699">དེ་ནས་འདུ་བའི་ནད་སེལ་བ་ཡིན་ན་ནད་ཀྱིས་མནར་བསྡད་པ་ཡིན་ན། </a><a data-m="26530" data-d="3469">ནད་འདི་ལ་ཕན་པའི་སྨན་སྤྲད་ནས་བཟུང་སྟེ་ཕན་ཡོན་ཆེ་བ་དང༌། </a><a data-m="29999" data-d="3668">བར་ཆད་ཀྱི་བདུད་སེལ་བར་བྱ་བའི་ཆེད་དུ་དཀའ་ཚེགས་ངལ་དུབ་མེད་པ་</a><a data-m="33667" data-d="2929">བདུད་དེ་དང་མཉམ་པོ་དཔའ་བོ་བྱེད་པ་དང༌། </a><a data-m="36596" data-d="2733">ལས་དང་ཉོན་མོངས་པ་ཐམས་ཅད་རྩད་ནས་གཅོད་པ་དང༌། </a><a data-m="39329" data-d="4934">བསོད་ནམས་ཡེ་ཤེས་ཀྱི་ཚོགས་གཉིས་བྱང་ཆུབ་འཐོབ་པར་བྱེད་པའི་ཐབས་དེ་ལ་</a><a data-m="44263" data-d="3440">བསོད་ནམས་དཔག་ཏུ་མེད་པའི་ཕན་ཡོན་ནམ་མཁའི་དབྱིངས་དང་འདྲ་བ་ཡིན། </a><a data-m="47703" data-d="4196">(394) རབ་ཏུ་བསྔགས་པའི་ཕན་ཡོན་རྣམ་དྲུག་ནི། །སྡིག་ཆེན་མ་ལུས་འཇོམས་པར་བྱེད་པ་དང༌། ། </a><a data-m="51899" data-d="5616">སངས་རྒྱས་ཅན་གྱིས་བསྔགས་པར་འགྱུར་བ་དང༌། །འཁོར་བ་སྤང་ཞིང་ཕན་བདེ་འགྲུབ་པ་དང༌། ། </a><a data-m="57515" data-d="4901">རྒྱལ་སྲས་ས་ཐོབ་མཆོད་སྡོང་འགྱུར་བ་དང༌། །ཚད་མེད་འགྲོ་བའི་དེད་དཔོན་འགྱུར་བ་དང༌། ། </a><a data-m="62416" data-d="1896">གནས་སྐབས་མཐར་ཐུག་དོན་གཉིས་ཕུན་སུམ་ཚོགས། ། </a><a data-m="64312" data-d="6040">གསུངས་དུས། ཕན་ཡོན་ཆེན་པོའི་ཡོན་གང་རེད་ཟེར་ན། </a><a data-m="70352" data-d="4176">སེམས་ཅན་གཞན་གྱི་རྒྱུད་ཀྱི་སྡིག་པ་མ་ལུས་པ་ཐམས་ཅད་འཇོམས་པར་བྱས་ན་</a><a data-m="74528" data-d="4413">དེའང་ཕན་ཡོན་ཚད་མེད་པ་ཡིན། སེམས་ཅན་གཞན་གྱི་དོན་གྱི་སྡིག་པ་བསལ་བར་བྱས་ན་</a><a data-m="78941" data-d="3691">སངས་རྒྱས་ཐམས་ཅད་ཀྱིས་ཀྱང་རིགས་ཀྱི་བུ་འདིས་སེམས་ཅན་གྱི་དོན་བྱེད་རེད་ཟེར། </a><a data-m="82632" data-d="3111">རང་ལ་བསྔགས་པའམ་བསྟོད་པ་བརྗོད་པར་འགྱུར་བ་དང༌། </a><a data-m="85743" data-d="3619">ཁམས་གསུམ་འཁོར་བའི་ལས་དང་བྱ་བ་ཐམས་ཅད་སྤང་ན་གནས་སྐབས་ཕན་པ་དང༌། </a><a data-m="89362" data-d="5273">མཐར་ཐུག་བདེ་བའི་གོ་འཕང་འགྲུབ་པ་དང༌། རྒྱལ་སྲས་བྱང་ཆུབ་སེམས་དཔའི་ས་ཐོབ་ནས་བཟུང་སྟེ་</a><a data-m="94635" data-d="4351">འཇིག་རྟེན་ལྷ་མི་བཅས་པ་ཐམས་ཅད་ཀྱིས་མཆོད་པའི་ཡུལ་དུ་འགྱུར་ཏེ་མཆོད་སྡོང་འགྱུར་བ་དང༌། </a><a data-m="98986" data-d="4877">མཐའ་ཡས་པའི་སེམས་ཅན་ཐམས་ཅད་འགྲོ་བའི་དོན་ག་ཚོད་བརྩོན་ཐུབ་བྱས་ན། </a><a data-m="103863" data-d="3875">དཔེར་ན་རྒྱ་མཚོའི་གླིང་ནས་ནོར་བུ་ལེན་པའི་དེད་དཔོན་ལྟ་བུ་འགྱུར་བ་དང༌། </a><a data-m="107738" data-d="3067">གནས་སྐབས་ལྷ་མིའི་གོ་འཕང༌། མཐར་ཐུག་ངེས་པ་ལེགས་པའི་</a><a data-m="110805" data-d="2523">རང་གཞན་གྱི་དོན་གཉིས་ཕུན་སུམ་ཚོགས་པ་འགྱུར་བ་ཡིན། </a><a data-m="113328" data-d="4354">(395) གནས་ལུགས་གཏན་ལ་དབབ་པའི་ཆོས་དྲུག་ནི། །གནས་ལུགས་འགྱུར་མེད་ནམ་མཁའ་ལྟ་བུ་དང༌། ། </a><a data-m="117682" data-d="3503">མི་གཡོ་འགག་མེད་རྒྱ་མཚོ་ལྟ་བུ་དང༌། །རྟོག་མེད་འདོད་འབྱུང་ནོར་བུ་ལྟ་བུ་དང༌། ། </a><a data-m="121185" data-d="6990">རྐྱེན་གྱིས་ཐ་དད་ག་བུར་ལྟ་བུ་དང༌། །གསལ་སྟོང་རྙོག་མེད་མེ་ལོང་ལྟ་བུ་དང༌། ། </a><a data-m="128175" data-d="3812">ཀུན་ཁྱབ་ཕྱོགས་མེད་ཏིལ་མར་ལྟ་བུ་དང༌། །རྣམ་པ་དྲུག་ཏུ་གཏན་ལ་དབབ་པ་གཅེས། ། </a><a data-m="131987" data-d="3106">གསུངས་དུས། གནས་ལུགས་ཀྱི་ངོ་བོ་དེ་ཚུལ་བཞིན་དུ་བལྟ་ན་</a><a data-m="135093" data-d="4432">དེ་ལ་བྱིང་རྒོད་ཀྱི་སྐྱོན་མེད་པ་ནམ་མཁའ་ལྟ་བུ་རང་བཞིན་དུ་འགྱུར་བ་དང༌། </a><a data-m="139525" data-d="4539">ཆོས་ཉིད་དེའི་ངང་དུ་མཉམ་པར་བཞག་བསྡད་ན་དགོངས་པ་ཆོས་ཉིད་ལས་མི་གཡོ། </a><a data-m="144064" data-d="4423">ཚོགས་དྲུག་གི་སྣང་བ་འགག་པ་མེད་པ་རྒྱ་མཚོ་ལ་གཟའ་སྐར་ཤར་བ་ལྟ་བུ་དང༌། </a><a data-m="148487" data-d="4979">རྣམ་རྟོག་མེད་པའི་དབང་དུ་བཞག་ན་མཐར་ཐུག་གི་འདོད་རྒུ་འབྱུང་བ་</a><a data-m="153466" data-d="2305">ནོར་བུ་ལས་དགོས་འདོད་འབྱུང་བ་ལྟ་བུ་དང༌། </a><a data-m="155771" data-d="6414">དཔེར་ན་ག་བུར་ཞེས་བྱ་བ་འདི་ཚད་པའི་ནད་ལ་སྨན་དུ་འགྱུར་རྒྱུ་རེད་དེ། </a><a data-m="162185" data-d="2010">གྲང་བའི་ནད་ལ་དུག་ཏུ་འགྱུར་འགྲོ་རྒྱུ་རེད་དུས། </a><a data-m="164195" data-d="3016">དེ་ལྟ་བུ་ཡུལ་གྱི་རྐྱེན་གྱིས་ཐ་དད་དུ་འགྱུར་བ་དང༌། </a><a data-m="167211" data-d="5754">གསལ་སྟོང་རྙོག་པ་མེད་པའི་ཆོས་ཉིད་ཀྱི་ངོ་བོ་མེ་ལོང་ལྟ་བུ་ལ་དུས་རྒྱུན་དུ་སྒོམ་པར་བྱེད་པ་དང༌། </a><a data-m="172965" data-d="4560">དེ་ནས་སྒོམ་པ་དེའང་ཀུན་ལ་ཁྱབ་ཅིང་ཕྱོགས་མེད་ཏིལ་གྱི་མར་ལྟ་བུ་ཡིན་ན། </a><a data-m="177525" data-d="3204">ཏིལ་ཆེ་ཆུང་ག་ཚོད་ཡོད་ན་མར་མེད་མཁན་ཞིག་གཏན་ནས་ཡོད་མ་རེད། </a><a data-m="180729" data-d="2153">དེ་རྣམ་པ་དྲུག་ཏུ་གཏན་ལ་དབབ། </a><a data-m="182882" data-d="6689">དང་པོ་ནམ་མཁའ་ལྟ་བུའི་ཆོས་དྲུག་ནི། །ཕྱོགས་ལྷུང་མེད་པས་ནམ་མཁའ་ལྟ་བུ་དང༌། ། </a><a data-m="189571" data-d="3548">རྒྱ་ཆད་མེད་པས་ནམ་མཁའ་ལྟ་བུ་དང༌། །ཡངས་དོག་མེད་པས་ནམ་མཁའ་ལྟ་བུ་དང༌། ། </a><a data-m="193119" data-d="3561">མཐོ་དམན་མེད་པས་ནམ་མཁའ་ལྟ་བུ་དང༌། ཁ་དོག་དབྱིབས་མེད་ནམ་མཁའ་ལྟ་བུ་དང༌། ། </a><a data-m="196680" data-d="2040">འཁོར་འདས་ཀུན་འབྱུང་ནམ་མཁའ་ལྟ་བུའོ། ། </a><a data-m="198720" data-d="3078">གསུངས་དུས། ད་ཆོས་ཉིད་ནམ་མཁའ་ལྟ་བུའི་དོན་འདི་བསྟན་ན། </a><a data-m="201798" data-d="2739">འདི་ནི་ཆོས་ཉིད་གཏོགས་ཀྱི་རེད། འདི་ནི་མ་གཏོགས་རེད་ཅེས་</a><a data-m="204537" data-d="1781">ཕྱོགས་རིས་མེད་པ་ནམ་མཁའ་ལྟ་བུ་ཡིན། </a><a data-m="206318" data-d="3317">དེ་ནས་དེ་ལ་རྒྱ་ཆེ་ཆུང་མཐོ་དམན་འདི་ཚད་རེད་ཟེར། </a><a data-m="209635" data-d="2763">ཚོད་གཟུང་རྒྱུ་མེད་པ་ནམ་མཁའ་ལྟ་བུ་དང༌། </a><a data-m="212398" data-d="4069">དེ་ནས་དེ་ནང་དུ་དཔེར་ན་ནམ་མཁའ་ལ་སྣོད་བཅུད་རེས་ནི་ཚུར་ཆགས་ན་</a><a data-m="216467" data-d="4345">ནམ་མཁའ་དོག་གུ་འགྲོ་ཡི་མ་རེད། ཕར་འཇིག་སོང་ན་རྒྱ་ཆེ་རུ་འགྲོ་རྒྱུ་ཡོད་མ་རེད་དུས། </a><a data-m="220812" data-d="3979">དཔེ་དེ་ལྟ་བུ་ལུས་སེམས་སྐྱེས་འདྲ་མི་འདྲ་ག་ཚོད་སླེབས་ན་</a><a data-m="224791" data-d="3745">དགོངས་པ་ལ་ཡངས་དོག་མེད་པ་དང༌། ནམ་མཁའ་ལ་མཐོ་བ་འདི་རེད། </a><a data-m="228536" data-d="4404">དམའ་བ་འདི་རེད་ཟེར་ཡོད་མ་རེད། དེ་ཕྱིར་ན་མཐོ་དམན་མེད་པ་ནམ་མཁའ་ལྟ་བུ་དང༌། </a><a data-m="232940" data-d="3688">ཆོས་ཉིད་ཀྱི་དོན་རྟོགས་སོང་ན་ཁ་དོག་དབྱིབས་མེད་ནམ་མཁའ་ལྟ་བུ་དང༌། </a><a data-m="236628" data-d="3502">ནམ་མཁའ་ལ་སྣོད་བཅུད་ཐམས་ཅད་བརྟེན་ཡོད་པ་བཞིན། </a><a data-m="240130" data-d="4065">སེམས་ཉིད་རྟོགས་མ་རྟོགས་ལས་འཁོར་འདས་ཐམས་ཅད་བྱུང་བས་ན་ནམ་མཁའ་ལྟ་བུའོ། ། </a><a data-m="244195" data-d="3999">གཉིས་པ་རྒྱ་མཚོ་ལྟ་བུའི་ཆོས་དྲུག་ནི། །གནས་ལུགས་ཡངས་ཤིང་རྒྱ་ཆེ་རྒྱ་མཚོ་འདྲ། ། </a><a data-m="248194" data-d="7150">དངོས་མེད་ཟང་ཐལ་གཏིང་ཟབ་རྒྱ་མཚོ་འདྲ། །བློ་ཡིས་དཔག་དཀའ་ཚད་མེད་རྒྱ་མཚོ་འདྲ། ། </a><a data-m="255344" data-d="3822">མཐའ་གཉིས་མི་གཡོ་དྭངས་པ་རྒྱ་མཚོ་འདྲ། །ཀློང་ཡངས་མ་འགགས་རང་གསལ་རྒྱ་མཚོ་འདྲ། ། </a><a data-m="259166" data-d="1903">རྟོག་པའི་རྦ་རླབས་རང་གྲོལ་རྒྱ་མཚོ་འདྲ། ། </a><a data-m="261069" data-d="5856">གསུངས་དུས། ད་འདི་ཡང་རྒྱ་མཚོ་ལྟ་བུའི་ཆོས་དྲུག་རེད། གང་རེད་ཟེར་ན། </a><a data-m="266925" data-d="4268">གནས་ལུགས་འདི་རྟོགས་སོང་ན་རྒྱ་ཆེན་པོ། ཡངས་པོ་རེད། </a><a data-m="271193" data-d="3633">རྒྱ་མཚོས་གླིང་བཞི་ཐམས་ཅད་ཁྱབ་ཡོད་རེད་དེ་དང་འདྲ་བ་དང༌། </a><a data-m="274826" data-d="2424">དེ་ནས་སེམས་ཀྱི་གནས་ལུགས་འདི་ནི་དངོས་པོ་འདི་རེད་ཟེར་</a><a data-m="277250" data-d="4240">དམིགས་བསལ་གཟུང་རྒྱུ་མ་རེད། ཆུ་དྭངས་པ་རླན་ཞིང་གཤེར་བ་ཙམ་ལས་མེད་པས་</a><a data-m="281490" data-d="4247">ཏིང་གསལ་རྒྱ་མཚོ་དང་འདྲ་བ་དང༌། རྒྱ་མཚོ་ལྟ་བུའི་དོན་འདི་</a><a data-m="285737" data-d="4912">སོ་སོ་སྐྱེ་བོའི་བློས་དཔག་དགོས་ན་དཔག་དཀའ་བས་ཚད་མེད་པ་རྒྱ་མཚོ་བསྟན་པ་དང༌། </a><a data-m="290649" data-d="3248">འཁོར་འདས་ཀྱི་མཐའ་གཉིས་ལ་མི་གཡོ་བ་དྭངས་པ་རྒྱ་མཚོ་འདྲ་བ། </a><a data-m="293897" data-d="3857">དགོངས་པ་ཀློང་ཆེན་པོ་འདི་རྒྱ་ཆེན་པོ་ཡུལ་སྣང་</a><a data-m="297754" data-d="2186">མ་འགགས་པའི་རང་གསལ་རྒྱ་མཚོ་འདྲ་བ་དང༌། </a><a data-m="299940" data-d="3353">རྟོག་པའི་རྦ་རླབས་ཐམས་ཅད་རང་གྲོལ་བ་རྒྱ་མཚོ་དང་འདྲ་བ་ཡིན། </a><a data-m="303293" data-d="4136">གསུམ་པ་ནོར་བུ་འདྲ་བའི་ཆོས་དྲུག་ནི། །རྟོག་མེད་དགོས་འདོད་འབྱུང་བས་ནོར་བུ་འདྲ། ། </a><a data-m="307429" data-d="3883">བྱུང་ཡང་ཕྱོགས་ལྷུང་མེད་པས་ནོར་བུ་འདྲ། །གནས་ལུགས་རང་བཞིན་དག་པས་ནོར་བུ་འདྲ། ། </a><a data-m="311312" data-d="4038">རྩལ་ལས་རྒྱན་དུ་ཤར་བས་ནོར་བུ་འདྲ། །དངས་གསལ་སྤྲོས་པ་མེད་པས་ནོར་བུ་འདྲ། ། </a><a data-m="315350" data-d="2606">ཐམས་ཅད་དབྱིངས་གཅིག་རང་བཞིན་ནོར་བུ་འདྲ། ། </a><a data-m="317956" data-d="3723">གསུངས་ནས་བཟུང༌། ད་ཡང་ནོར་བུ་འདྲ་བའི་ཆོས་དྲུག་པོ་འདི་ག་རེ་ཟེར་ན་ནི། </a><a data-m="321679" data-d="5917">དེ་ཡང་ནོར་བུ་འདི་ལ༌། དེ་ལ་གོས་སྟེར་དགོས་འདུག །</a><a data-m="327596" data-d="2849">དེ་ལ་ཟས་སྟེར་དགོས་འདུག་བསམ་རྣམ་རྟོག་ཡོད་མ་རེད་དེ། </a><a data-m="330445" data-d="3660">མེད་ནའང་ནོར་བུ་ཁོ་རང་གིས་ཟས་གོས་ནོར་ལོངས་སྤྱོད་སློང་བ་པོ་</a><a data-m="334105" data-d="2539">དེའི་ཡིད་ལ་ག་རེ་འདོད་པ་འདི་རང་ཤུགས་ཀྱིས་འབྱུང་རེད། </a><a data-m="336644" data-d="2050">དཔེ་དེ་བཞིན་དུ་ཆོས་ཉིད་ཀྱི་དགོངས་པ་འདི་</a><a data-m="338694" data-d="3819">མངོན་སུམ་དུ་རྟོགས་སོང་ན་དེ་ལ་བརྟེན་ནས་ཚེ་རིང་བ། ནོར་མང་བ། </a><a data-m="342513" data-d="3168">སྙན་གྲགས་ཆེ་བ་ཆེད་དུ་སྒྲུབ་མ་བསྡད་ནའང་རང་ཤུགས་ཀྱིས་འབྱུང་འོང༌། </a><a data-m="345681" data-d="5865">ནོར་བུ་དགོས་འདོད་འབྱུང་བ་དེ་ལ་ནོར་བུས་ཡ་འབྱོར་པ་ལྡན་པ་</a><a data-m="351546" data-d="4232">གོ་ས་མཐོ་བ་ལ་དགོས་འདོད་འབྱུང༌། དམའ་བ་ལ་མི་འབྱུང་བ་ཕྱོགས་ལྷུང་ཡོད་རྒྱུ་མ་རེད། </a><a data-m="355778" data-d="3095">དཔེ་དེ་བཞིན་ཉམས་དང་རྟོགས་པ་འདི་རྒྱུད་ལ་སྐྱེ་སོང་ན་</a><a data-m="358873" data-d="2333">དེ་ཕྱོགས་དང་རིས་སུ་ཕྱེད་པ་མེད་པ་ཡིན། </a><a data-m="361206" data-d="3632">ནོར་བུ་ཁོ་རང་གི་གནས་ལུགས་འདི་ནོར་བུ་ཆུ་ཤེལ་ཤིན་ཏུ་དངས་པ་</a><a data-m="364838" data-d="3885">ཤེལ་ལྟ་བུ་ཞིག་ཡོད་རྒྱུ་རེད་དུས། དཔེ་དེ་ལྟར་དུ་གནས་ལུགས་ཀྱི་དོན་འདི་རྟོགས་སོང་ན། </a><a data-m="368723" data-d="3139">སྒྲིབ་གཉིས་རང་བཞིན་གྱིས་དག་པས་ནོར་བུ་དང་འདྲ་བ་ཡིན། </a><a data-m="371862" data-d="3087">དེ་ནས་ནོར་བུ་དེ་ལས་དགོས་འདོད་མ་ལུས་པ་འབྱུང་དུས། </a><a data-m="374949" data-d="3722">ཡུལ་ཁམས་གང་ན་ནོར་བུ་འདི་ཡོད་ན་དེ་ཡུལ་ཁམས་ཀྱི་རྒྱན་རེད། </a><a data-m="378671" data-d="4909">དཔེ་དེ་བཞིན་རིག་པའི་རྩལ་ལས་དགོས་འདོད་ཐམས་ཅད་འབྱུང་བས་རྒྱན་དང་འདྲ་བ་ཡིན། </a><a data-m="383580" data-d="2670">ནོར་བུ་འདིའི་དྭངས་གསལ་སྤྲོས་པ་མེད་པ་བཞིན་དུ་</a><a data-m="386250" data-d="2812">རང་གི་སེམས་ཀྱི་ངོ་བོ་དྭངས་གསལ་སྤྲོས་པ་མེད་པ་ཡིན། </a><a data-m="389062" data-d="3264">དགོས་འདོད་འབྱུང་ན། འཇའ་ཚོན་ཅི་འདྲ་ཤར་ན་</a><a data-m="392326" data-d="4398">ཐམས་ཅད་གཅིག་མ་གཏོགས་ནོར་བུ་ལས་གཞན་དུ་གྱུར་པ་མེད་པས་ན་</a><a data-m="396724" data-d="2955">རང་བཞིན་ནོར་བུ་འདྲ་བ་ཡིན་ནོ། ། </a><a data-m="399679" data-d="6917">བཞི་པ་ག་བུར་འདྲ་བའི་ཆོས་དྲུག་ནི། །མ་རྟོགས་འཁོར་བ་འབྱུང་བས་ག་བུར་འདྲ། ། </a><a data-m="406596" data-d="3870">རིགས་དྲུག་སྡུག་བསྔལ་མྱོང་བས་ག་བུར་འདྲ། །རྟོགས་ནས་སངས་རྒྱས་འབྱུང་བས་ག་བུར་འདྲ། ། </a><a data-m="410466" data-d="4301">སྐུ་གསུམ་ཞི་བདེ་འགྲུབ་པས་ག་བུར་འདྲ། །གཞི་ལ་གཉིས་ཀ་མེད་པས་ག་བུར་འདྲ། ། </a><a data-m="414767" data-d="2596">རྐྱེན་གྱིས་ཐ་དད་སྣང་བས་ག་བུར་འདྲ། ། </a><a data-m="417363" data-d="9525">བཞི་པ་གཞིའི་གནས་ལུགས་ག་བུར་འདྲ་བའི་ཆོས་དྲུག་ཡོད། </a><a data-m="426888" data-d="2277">དེ་ནས་མ་རྟོགས་ན་ཁམས་གསུམ་འཁོར་བ་འབྱུང༌། </a><a data-m="429165" data-d="1893">རྟོགས་ན་མྱ་ངན་ལས་འདས་པ་འབྱུང་སྟེ། </a><a data-m="431058" data-d="6631">དཔེར་ན་ག་བུར་འདི་ཚ་བའི་ནད་ལ་ལྷའི་བདུད་རྩི་ལྟ་བུ་ཡོད་དེ། </a><a data-m="437689" data-d="3112">གྲང་བའི་ནད་ཅིག་གིས་འདི་ཟོས་བཞག་ན་དུག་གི་བདུད་རྩི་འདྲ་རེད་འགྲོ། </a><a data-m="440801" data-d="3394">གང་ཡང་རྐྱེན་གྱིས་འགྱུར་འགྲོ་ཆོག་གསུངས་རེད། དེ་ནས། </a><a data-m="444195" data-d="3039">རིགས་དྲུག་སྡུག་བསྔལ་མྱོང་བས་ག་བུར་འདྲ། །ཟེར་ག་བུར་འདི་</a><a data-m="447234" data-d="4400">ནད་ཐམས་ཅད་ལ་ཕན་པའི་སྨན་མ་རེད། ཚ་བ་གྲང་བ་སོ་སོ་འགྲོ་བ་ལྟར་དུ་</a><a data-m="451634" data-d="4001">གཞིའི་ཆོས་ཉིད་ཉོན་མོངས་པ་དྲུག་གིས་བག་ཆགས་བཞག་བཞག་དུས་དེ་ནས་</a><a data-m="455635" data-d="2121">སེམས་ཅན་སྡུག་བསྔལ་མྱོང་བས་ག་བུར་འདྲ། </a><a data-m="457756" data-d="2999">རྟོགས་ནས་སངས་རྒྱས་འབྱུང་བས་ག་བུར་འདྲ། །ཟེར་དུས། </a><a data-m="460755" data-d="3479">ག་བུར་ཁོ་རང་ཚ་བའི་ནད་ཀྱི་གཉེན་པོ་རེད་དུས། </a><a data-m="464234" data-d="5524">དེ་ལ་ནི་ཡང་ག་བུར་གྱི་དྲི་བྲོ་བ་ཙམ་ཞིག་གིས་ཚ་བའི་ནད་འདི་འཇོམས་འགྲོ་དུས་ག་བུར་འདྲ། </a><a data-m="469758" data-d="4001">ག་བུར་དེས་ཚ་བའི་ཟུག་རྔུ་ཐམས་ཅད་འཇོམས་པར་བྱེད་པས་ན་</a><a data-m="473759" data-d="3208">སྐུ་གསུམ་གྱི་ཞི་བདེ་འགྲུབ་པས་ག་བུར་དང་འདྲ། </a><a data-m="476967" data-d="4449">དེ་ནས་ག་བུར་འདི་རླུང་གིས་ཁུར་སོང་ན་གཏན་ནས་གནོད་བྱེད་ཀྱང་ཡོད་རྒྱུ་མ་རེད། </a><a data-m="481416" data-d="3062">དེ་ཕྱིར་ན་གཞིའི་ཆོས་ཉིད་འདི་འཁྲུལ་གྲོལ་གཉིས་ཀ་</a><a data-m="484478" data-d="2563">འཁོར་འདས་གཉིས་ཀ་མེད་པས་ག་བུར་དང་འདྲ། </a><a data-m="487041" data-d="5710">རྐྱེན་གྱིས་ཐ་དད་པ་སྣང་ཚུལ་ནི། ཁམས་གསུམ་འཁོར་བའི་འཁྲུལ་པས་བསླད་སོང་ན་འཁོར་བ། </a><a data-m="492751" data-d="2877">མ་འཁྲུལ་པས་བསླད་སོང་ན་མྱ་ངན་ལས་འདས་པ་འབྱུང་བ་ལྟར་</a><a data-m="495628" data-d="3578">ག་བུར་འདིའང་ཚ་བ་དང་གྲང་མོའི་རྐྱེན་སོ་སོ་འདྲ་བ་ཡིན། </a><a data-m="499206" data-d="4280">ལྔ་པ་མེ་ལོང་ལྟ་བུའི་ཆོས་དྲུག་ནི། །གནས་ལུགས་གཞི་ནས་གསལ་བས་མེ་ལོང་འདྲ། ། </a><a data-m="503486" data-d="4389">སྒྲིབ་གཡོགས་གཡའ་དང་བྲལ་བས་མེ་ལོང་འདྲ། །རོལ་པ་འགག་མེད་འཆར་བས་མེ་ལོང་འདྲ། ། </a><a data-m="507875" data-d="3700">མཚན་ཉིད་གཉིས་སུ་མེད་པས་མེ་ལོང་འདྲ། །རྟོག་མེད་ངང་དངས་གནས་པས་མེ་ལོང་འདྲ། ། </a><a data-m="511575" data-d="2663">རང་གསལ་ཡེ་ནས་དག་པས་མེ་ལོང་འདྲ། ། </a><a data-m="514238" data-d="4358">གསུངས་དུས། གཞི་གནས་ལུགས་ཡང་མེ་ལོང་འདྲ་བའི་ཆོས་དྲུག་རེད། གང་རེད་ཟེར་ན། </a><a data-m="518596" data-d="3585">གཞི་ཁོ་རང་གི་གནས་ལུགས་འདི་དང་པོའི་དུས་ནས་དངས་སིང་ངེ་སོང་རེད་མ་གཏོགས་</a><a data-m="522181" data-d="4517">གཡའ་འདྲ་བ་མེད་པ་ཞིག་ཡོད་རྒྱུ་རེད། དེ་ཕྱིར་ན་མེ་ལོང་དང་འདྲ་བ་ཡིན། </a><a data-m="526698" data-d="6074">མེ་ལོང་འདི་ས་རློན་པ་ལ་ངད་ཕོག་པ་ལྟ་བུ་གཡའ་སོང་ནའང་</a><a data-m="532772" data-d="3371">གཡའ་འདི་ཕ་ཕྱིས་བཞག་ན་མེ་ལོང་འདིའང་</a><a data-m="536143" data-d="2991">ཁ་དོག་མི་དངས་པ་རེད་རྒྱུ་མ་རེད་དུས་གཞི་དེ་དང་འདྲ། </a><a data-m="539134" data-d="3640">མེ་ལོང་འདི་ནང་ལ་གཟུགས་བརྙན་བཟང་ངན་ཐམས་ཅད་ཤར་འགྲོ་རེད་མ་གཏོགས། </a><a data-m="542774" data-d="4379">བཟང་པོ་ཤར་ན་དགའ་བ། ངན་པ་ཤར་ན་མི་དགའ་བ་ཡོད་རྒྱུ་མ་རེད་དུས་</a><a data-m="547153" data-d="2475">འཁོར་འདས་ཀྱི་རོལ་པ་འགག་མེད་ཤར་བས་མེ་ལོང་འདྲ། </a><a data-m="549628" data-d="2399">མེ་ལོང་གི་ནང་ལ་བཟང་ངན་གཉིས་ཤར་ན་</a><a data-m="552027" data-d="3191">མེ་ལོང་བཟང་ངན་གཉིས་སུ་ཡོད་རྒྱུ་མ་རེད་དུས་མེ་ལོང་འདྲ། </a><a data-m="555218" data-d="3086">དེ་ནས་སེམས་རྣམ་པར་རྟོག་པའི་འཁྲུལ་པ་མེད་པ་</a><a data-m="558304" data-d="2559">ངང་དངས་ཀྱིས་གནས་པས་མེ་ལོང་དང་འདྲ། </a><a data-m="560863" data-d="3877">དེ་ནས་སེམས་ཀྱི་རང་བཞིན་འོད་གསལ་བ་ཡེ་ནས་དག་པས་མེ་ལོང་དང་འདྲ། </a><a data-m="564740" data-d="3531">དྲུག་པ་ཏིལ་མར་འདྲ་བའི་ཆོས་དྲུག་ནི། །སེམས་ཅན་སངས་རྒྱས་ཁྱབ་པས་ཏིལ་མར་འདྲ། ། </a><a data-m="568271" data-d="4083">རྒྱུ་འབྲས་སྐྱེ་ཤི་སྣང་བས་ཏིལ་མར་འདྲ། །སེམས་ཉིད་ཡུལ་ལ་སྣང་བས་ཏིལ་མར་འདྲ། ། </a><a data-m="572354" data-d="4376">ཡུལ་རྟོག་སེམས་ཉིད་གྲོལ་བས་ཏིལ་མར་འདྲ། །བསྒོམས་ན་ཆོས་སྐུར་འཆར་བས་ཏིལ་མར་འདྲ། ། </a><a data-m="576730" data-d="4993">འབྲས་བུ་རྒྱུར་མི་ལྡོག་པས་ཏིལ་མར་འདྲ། །དེ་ལྟར་རྟོགས་ན་གནས་ལུགས་དོན་ལ་མཁས། ། </a><a data-m="581723" data-d="3265">གསུངས་ནས་བཟུང་སྟེ། དཔེར་ན་ཏིལ་གྱི་འབྲུ་ཆེ་ཆུང་གང་ཡོད་ན་</a><a data-m="584988" data-d="2256">མར་གྱིས་མ་ཁྱབ་པ་གཅིག་ཀྱང་ཡོད་རྒྱུ་མ་རེད། </a><a data-m="587244" data-d="2863">གཞིའི་གནས་ལུགས་འདི་མ་རྟོགས་པའི་སེམས་ཅན་དང༌། </a><a data-m="590107" data-d="4000">རྟོགས་པའི་སངས་རྒྱས་གཉིས་ཀ་ལ་ཁྱབ་ཡོད་པས་ན་ཏིལ་དང་མར་འདྲ་བ་ཡིན། </a><a data-m="594107" data-d="5555">དེ་ནས་ཏིལ་མར་འདི་ཞིང་ས་ལ་སོགས་པ་ལ་བཏབ་བཞག་ན། </a><a data-m="599662" data-d="3464">ཁོ་རང་འབྲུ་གཅིག་གིས་འབྲུ་མང་པོ་འཕེལ་འོང་རེད། </a><a data-m="603126" data-d="4178">དཔེ་དེ་བཞིན་དུ་རྒྱུ་འབྲས་སྐྱེ་འཆི་མ་འགགས་པར་སྣང་བས་ན་ཏིལ་མར་དང་འདྲ་བ་ཡིན། </a><a data-m="607304" data-d="3784">ཏིལ་མར་དེ་ཉིད་ཀྱི་མར་མེ་བཟོས་བཞག་ན་</a><a data-m="611088" data-d="2437">སྣང་བ་ཐམས་ཅད་གསལ་ཏེ་དངོས་པོ་མཐོང་རེད། </a><a data-m="613525" data-d="3532">དཔེ་དེ་བཞིན་སེམས་ཉིད་ཡུལ་གྱི་སྟེང་དུ་འཁྲུལ་འོང་བའི་ཚེ་ན་</a><a data-m="617057" data-d="2726">བཟང་ངན་ཐམས་ཅད་ཤེས་པས་ཏིལ་མར་འདྲ་བ་ཡིན། </a><a data-m="619783" data-d="4730">ཡུལ་གྱི་རྟོག་པ་དེ་ཐམས་ཅད་སེམས་ཉིད་གཉུག་མ་གཅིག་གི་ངང་དུ་གྲོལ་སོང་ན་</a><a data-m="624513" data-d="3155">འཁྲུལ་གྲོལ་གཉིས་སུ་མེད་པས་ཏིལ་མར་དང་འདྲ་བ་ཡིན། </a><a data-m="627668" data-d="3381">ཏིལ་མར་འདི་མ་བཙིར་བཞག་ན་དེ་ལས་མར་འབབ་འོང་དང་འདྲ། </a><a data-m="631049" data-d="3526">སེམས་ཉིད་གཉུག་མའི་དོན་འདི་བསྒོམས་ན་ཆོས་སྐུར་འཆར་བས་ཏིལ་མར་འདྲ། </a><a data-m="634575" data-d="7284">འབྲས་བུ་སངས་རྒྱས་ཀྱི་གོ་འཕང་འདི་སླར་ཡང་ཡང་འཁོར་བ་ལ་ལྡོག་སྲིད་ཀྱི་མ་རེད། </a><a data-m="641859" data-d="3800">ཏིལ་མར་ལས་མར་བབས་ཚར་ཡོད་ན་འདི་སླར་ཡང་ས་བོན་སྐྱེ་རྒྱུ་མ་རེད་དུས་</a><a data-m="645659" data-d="3329">ཏིལ་མར་དང་འདྲ་བས། དེ་ལྟར་རྟོགས་ན་གནས་ལུགས་དོན་ལ་མཁས། </a><a data-m="648988" data-d="3803">(396) གཉིས་སྣང་ཞེན་པ་གཅོད་པའི་ཆོས་དྲུག་ནི། །རྨི་ལམ་དཔེས་མཚོན་སྣང་བ་སེམས་སུ་སྤྲད། ། </a><a data-m="652791" data-d="4217">རྨི་ལམ་སད་པས་སྟོང་ལྟར་སྣང་བ་ཡང༌། །རང་བཞིན་གྱིས་སྟོང་མ་རིག་སངས་ཚེ་དག །</a><a data-m="657008" data-d="3821">ཕྱི་རོལ་ཡུལ་གྱི་བདེན་འཛིན་འཇིག་པ་ཡིན། །སྒྱུ་མའི་དཔེས་མཚོན་སྣང་སེམས་ནུས་མཐུར་སྤྲད། ། </a><a data-m="660829" data-d="8123">གང་སྣང་གིས་སྟོང་བག་ཆགས་འཁྲུལ་པར་ཤེས། །གཟུགས་བརྙན་དཔེས་མཚོན་སེམས་ཉིད་རང་བཞིན་སྤྲད། ། </a><a data-m="668952" data-d="4287">སྣང་བས་སྟོང་སྟེ་གཟུང་འཛིན་བྲལ་བར་ཤེས། །ན་བུན་དཔེས་མཚོན་སེམས་ཀྱི་རོལ་པར་སྤྲད། ། </a><a data-m="673239" data-d="4582">ཡུལ་སྣང་རང་ཡལ་སྟོང་པར་རྟོགས་པ་ཡིན། །འཇའ་ཚོན་དཔེས་མཚོན་སེམས་ཀྱི་རྒྱན་དུ་སྤྲད། ། </a><a data-m="677821" data-d="4342">མཁའ་ལ་ཐིམ་ལྟར་རང་སྣང་ཡེ་ཤེས་གྲོལ། །མན་ཤེལ་དཔེས་མཚོན་སེམས་ཀྱི་རང་གདངས་སྤྲད། ། </a><a data-m="682163" data-d="2428">རང་ངོ་རང་གདངས་གཉིས་མེད་ཡེ་ཤེས་གྲོལ། ། </a><a data-m="684591" data-d="7424">གསུངས་ནས་བཟུང༌། ད་འདི་ཡང་གཉིས་སྣང་གི་ཞེན་པ་གཅོད་པའི་ཆོས་དྲུག་ཡོད་དེ། </a><a data-m="692015" data-d="3726">ད་ལྟ་འཁོར་འདས་ཀྱི་སྣང་བ་འདི་ཐམས་ཅད་རྨི་ལམ་ལྟ་བུ་མ་གཏོགས་</a><a data-m="695741" data-d="5734">བདེན་པར་གྲུབ་པ་མེད་པའི་ཕྱིར་ན། རྨི་ལམ་འདི་ཐམས་ཅད་སེམས་ཀྱིས་བཟོས་བཞག་པ་ངོ་སྤྲད། </a><a data-m="701475" data-d="3554">རྨི་ལམ་བཟང་ངན་གང་ཡིན་ན་གཉིད་སད་དུས་སྟོང་པ་ལྟར་དུ་</a><a data-m="705029" data-d="3789">འཁོར་འདས་ཀྱི་སྣང་བ་འདིའང་འཁྲུལ་པ་དག་སོང་ན་སྟོང་པ་མ་གཏོགས་འགྲོ་རྒྱུ་མེད། </a><a data-m="708818" data-d="3786">རང་བཞིན་གྱིས་སྟོང་པ་ཉིད་ཀྱི་དོན་འདི་རྟོགས་སོང་ན་</a><a data-m="712604" data-d="3556">མ་རིག་པའི་སྒྲིབ་པ་རང་ཤུགས་ཀྱིས་དག་འགྲོ་རེད་མ་གཏོགས་ཆེད་དུ་སྤོང་མི་དགོས། </a><a data-m="716160" data-d="4752">ཕྱི་རོལ་ཡུལ་གཟུགས་སྒྲ་དྲི་རོ་རེག་བྱ་ཡིད་དུ་འོང་བ་ལ་ཆགས། </a><a data-m="720912" data-d="5156">ཡིད་དུ་མི་འོང་བ་ལ་སྡང༌། དེ་ཞེན་རྒྱུའི་འཛིན་པ་འདི་རང་བཞིན་སྟོང་པར་ཞིག་སོང་ན་</a><a data-m="726068" data-d="4640">རང་ཤུགས་ཀྱིས་དག་འགྲོ་བ་ཡིན། དངོས་སྣང་འདི་ཐམས་ཅད་སྒྱུ་མའི་དཔེས་མཚོན་པས་ན། </a><a data-m="730708" data-d="4531">སྒྱུ་མ་མཁན་གྱིས་རྡེའུ་ལ་རྟ་དང་གླང་པོ་མང་པོ་སྤྲུལ། </a><a data-m="735239" data-d="2497">དམག་སྤྲུལ་དགྲ་འདུལ་དེ་འདྲ་བྱེད་རྒྱུ་ཡོད་རེད། </a><a data-m="737736" data-d="5919">དཔེ་དེ་བཞིན་སེམས་ཀྱི་ནུས་མཐུ་ལ་དེ་ལྟར་དུ་མང་པོ་ཞིག་དག་མ་དག་གི་སྣང་བ་བྱེད་ཀྱི་ཡིན། </a><a data-m="743655" data-d="3671">གང་སྣང་ཐམས་ཅད་སྟོང་པ་ཉིད་ཀྱི་རང་བཞིན་དུ་ཤེས་ན། </a><a data-m="747326" data-d="4110">འཁོར་འདས་ཀྱི་སྣང་བ་ཐམས་ཅད་བག་ཆགས་ཀྱིས་འཁྲུལ་པ་ཡིན་པ་ངོ་ཤེས་པ་ཡིན། </a><a data-m="751436" data-d="5865">སྣང་བའི་གཟུགས་བརྙན་དེའི་དཔེས་མཚོན་ཏེ་སེམས་ཉིད་རང་བཞིན་ངོ་སྤྲད། </a><a data-m="757301" data-d="3176">སྣང་བ་འདི་དག་ཐམས་ཅད་དངོས་སུ་བདེན་པ་གྲུབ་པ་མེད་པ་</a><a data-m="760477" data-d="3152">སྟོང་པ་སྣང་སྟོང་ཟུང་འཇུག་གི་ངོ་བོ་སྤྲད་ན་</a><a data-m="763629" data-d="2403">གཟུང་འཛིན་དང་བྲལ་བའི་ཡེ་ཤེས་འདི་ཤེས་པ་ཡིན། </a><a data-m="766032" data-d="5337">དེ་ཕྱིར་ན་ཕྱི་རོལ་དུ་དཔེར་ན། རི་ལས་ས་གཞི་རླན་པ་དང་དྲོད་གཉིས་འཛོམས་འོང་དུས་</a><a data-m="771369" data-d="2295">ན་བུན་ནམ་མཁའ་ལ་དཔེ་མང་བ་བཞིན་དུ། </a><a data-m="773664" data-d="3786">ཕྱི་རོལ་གྱི་སྣང་བ་འདི་ཐམས་ཅད་ཕྱི་རོལ་གྱི་ཡུལ་འདི་དང༌། </a><a data-m="777450" data-d="4367">ནང་གི་སེམས་གཉིས་ཕྲད་དེ་སེམས་ཀྱི་རོལ་པ་ལས་དེ་ལྟར་ཤར་འོང་བ་ཡིན། </a><a data-m="781817" data-d="3318">སེམས་ཀྱི་རོལ་པ་ཤར་ནའང་སྐྱེ་འགག་གནས་གསུམ་དང་བྲལ་བའི་</a><a data-m="785135" data-d="3551">ཡུལ་སྣང་སྟོང་པ་ཉིད་དུ་གྲུབ་ན་སྟོང་ཉིད་ཀྱི་དོན་འདི་རྟོགས་པ་ཡིན། </a><a data-m="788686" data-d="3708">ནམ་མཁའ་ལ་འཇའ་ཚོན་ཤར་ནའང༌། འཇའ་ཚོན་གྱིས་བེད་སྤྱོད་གཏོང་གི་མ་རེད། </a><a data-m="792394" data-d="3989">སྣང་ནི་སྣང་གི་རེད། དཔེ་དེ་བཞིན་དུ་ཕྱི་རོལ་གྱི་སྣང་བ་འདི་ཐམས་ཅད་</a><a data-m="796383" data-d="3088">ཞེན་མེད་དུ་ཤེས་སོང་ན་སེམས་ཀྱི་རྒྱན་དུ་རེད། </a><a data-m="799471" data-d="1899">ནམ་མཁའ་འཇའ་ཚོན་གྱིས་བརྒྱན་པ་ལྟ་བུ་ཡིན། </a><a data-m="801370" data-d="4398">འཇའ་ཚོན་འདི་ཡལ་སོང་ན་ནམ་མཁའ་ལ་ཐིམ་འགྲོ་བ་ལྟར། </a><a data-m="805768" data-d="5151">ཕྱི་རོལ་གཟུང་འཛིན་གྱི་སྣང་བ་འདི་ཡལ་སོང་ནས་བཟུང་སྟེ་ཡེ་ཤེས་ཀྱི་ངང་དུ་གྲོལ་བ་ཡིན། </a><a data-m="810919" data-d="4074">དཔེར་ན་མན་ཤེལ་འཇའ་འོད་འཕྲོ་བའི་ཤེལ་འདི། </a><a data-m="814993" data-d="3942">ཉི་མ་དང་ཟེར་འཕྲད་འོང་ན་གཞི་ནས་འཇའ་འོད་མང་པོ་འཕྲོ་རེད། </a><a data-m="818935" data-d="2903">འཇའ་འོད་འཕྲོ་ནའང་ཤེལ་ཁོ་རང་གི་ཆོ་འཕྲུལ་རེད་དུས། </a><a data-m="821838" data-d="2916">ཤེལ་ཚུར་བསྡུས་བཞག་ན་འཇའ་འོད་ཤུགས་ཀྱིས་བསྡུ་འགྲོ་རྒྱུ་རེད། </a><a data-m="824754" data-d="3782">དེ་ལྟ་བུའི་དཔེས་མཚོན་ཏེ་སེམས་ཀྱི་རང་གདངས་ངོ་སྤྲད་པ་ཡིན། </a><a data-m="828536" data-d="4331">སེམས་ཀྱི་རང་ངོ་སྟོང་པ་ཉིད་དང༌། རང་གདངས་བཟང་ངན་གཉིས་སུ་ཤར་བ་འདི་</a><a data-m="832867" data-d="3461">གཉིས་སུ་མེད་པ་ཡེ་ནས་གྲོལ་བསྡད་ཡོད་མ་གཏོགས་མ་གྲོལ་བའི་ཆོས་མེད། </a><a data-m="836328" data-d="4331">(397) ངོ་སྤྲོད་དྲུག་གི་བསྡུ་བའི་ཆོས་དྲུག་ནི། །དོན་གྱི་ཀུན་གཞི་གཉིས་མེད་རིས་བྲལ་དང༌། ། </a><a data-m="840659" data-d="3658">དེ་ལ་འཁྲུལ་སྣང་འཁོར་བའི་རང་བཞིན་དང༌། །འཁྲུལ་སྣང་འཁྲུལ་འཛིན་རང་སེམས་ཆོ་འཕྲུལ་དང༌། ། </a><a data-m="844317" data-d="4010">དེ་ལས་བཟློག་པ་གཞི་མེད་རྩལ་སྦྱོང་དང༌། །སྣང་སེམས་རང་ལོག་ཡེ་ཤེས་གྲོལ་བ་དང༌། ། </a><a data-m="848327" data-d="4831">ཡེ་ཤེས་རང་དངས་གདོད་མར་བཙན་ས་ཟིན། །འདི་དྲུག་ཆོས་ཀྱི་སྤྱི་ཆིངས་གལ་པོ་ཆེ། ། </a><a data-m="853158" data-d="2080">རྟོགས་པ་ཙམ་གྱིས་རང་བཞིན་འཚེངས་པ་ཡིན། ། </a><a data-m="855238" data-d="5136">གསུངས་ནས་བཟུང༌། ད་ཡང་སེམས་ཀྱི་གནས་ལུགས་ངོ་སྤྲད་པར་བྱ་བའི་ཆོས་དྲུག་ཡོད། </a><a data-m="860374" data-d="2451">གང་རེད་ཟེར་ན། ཡེ་དོན་གྱི་ཀུན་གཞི་ཟེར་མཁན་འདི། </a><a data-m="862825" data-d="3679">འཁོར་འདས་གང་དུའང་མ་ཕྱེ་བའི་ཐོག་མའི་སྤྱི་གཞི་ཞིག་རེད། </a><a data-m="866504" data-d="5531">དེ་ནི་འཁོར་འདས་གཉིས་སུ་མེད་པ་དང་རྒྱ་ཆད་ཕྱོགས་ལྷུང་དང་བྲལ་བའི་ཕྱོགས་རིས་བྲལ་བ་ཞིག་ཡིན། </a><a data-m="872035" data-d="5067">དེ་རྩལ་དེ་ལས་རིག་པའི་རྩལ་འདི་ཤར་འོང་དུས་རྩལ་དེ་ལ་ཡུལ་དུ་བཟུང༌། </a><a data-m="877102" data-d="3054">ཡུལ་ཅན་ཤེས་པས་ཡུལ་ཡུལ་ཅན་གཉིས་འཛིན་འོང་དུས་དེ་ནས་</a><a data-m="880156" data-d="2385">འཁོར་བའི་འཁྲུལ་སྣང་གི་རང་བཞིན་འདི་ཤར་བ་རེད། </a><a data-m="882541" data-d="5989">འཁྲུལ་སྣང་འདི་ཕ་རྩད་གཅོད་བཞག་ན། འཁྲུལ་སྣང་གིས་ཆགས་སྡང་མི་འཛིན་པ་འདི། </a><a data-m="888530" data-d="1585">རང་གི་སེམས་ཀྱི་ཆོ་འཕྲུལ་ཡིན་མ་གཏོགས། </a><a data-m="890115" data-d="2547">ཕྱི་རོལ་ཡུལ་གྱི་སྟེང་བདེན་པར་གྲུབ་པ་མེད། </a><a data-m="892662" data-d="2505">འཁྲུལ་སྣང་དེ་ལས་བཟློག་བཞག་ནས་བཟུང་སྟེ། </a><a data-m="895167" data-d="3775">འཁྲུལ་སྣང་འདི་སྐྱེ་འགག་གནས་གསུམ་བྲལ་བ་རྨི་ལམ་སྒྱུ་མ་ལྟ་བུ་ཤེས་སོང་ན་</a><a data-m="898942" data-d="3257">སེམས་ཉིད་གཞི་མེད་རྩ་བྲལ་གྱི་སྟེང་དུ་འཐིམ་འགྲོ་བ་ཡིན། </a><a data-m="902199" data-d="5796">དེ་ཡིན་ན་ཕྱི་སྣང་བ་ཡུལ་དང༌། ནང་འཛིན་པའི་སེམས་གཉིས་ཀ་ལ་གཟུང་འཛིན་གྱི་རྟོག་པ་</a><a data-m="907995" data-d="2670">རང་ཤར་དུ་ལུས་ཡེ་ཤེས་སུ་གྲོལ་བ་ཡིན། </a><a data-m="910665" data-d="4302">ཡེ་ཤེས་ཀྱི་ངོ་བོ་འདི་གདོད་མའི་ཆོས་སྐུའི་ངང་གྲོལ་སོང་བ་ཡིན་པས་ན། </a><a data-m="914967" data-d="5877">འདི་དྲུག་ནི་ཆོས་ཀྱི་སྤྱི་ཆིངས་རྫོགས་པ་ཆེན་པོ་གཞིའི་གནས་ལུགས་བསམ་པ་གལ་པོ་ཆེ་ཡིན། </a><a data-m="920844" data-d="2683">དེ་སེམས་ཀྱིས་རྟོགས་པ་ཙམ་རང་བཞིན་འཚེངས་ཏེ། </a><a data-m="923527" data-d="2668">རྟོགས་པ་ཙམ་གྱིས་འཁོར་བའི་འཁྲུལ་སྣང་ཡལ་འགྲོ་བ་ཡིན། </a><a data-m="926195" data-d="4032">(398) ཟབ་དོན་མཐར་ཐུག་སྐུ་གསུམ་ངོ་སྤྲོད་ནི། །རྣམ་པ་དྲུག་ལས་དང་པོ་ལྷུན་གྲུབ་ནི། ། </a><a data-m="930227" data-d="5253">ཤེལ་གོང་མེ་ལོང་ཉི་ཟེར་རྣམ་པ་དང༌། །ངང་དངས་རང་བཞིན་བདག་ཉིད་གསུམ་ཉིད་དོ། ། </a><a data-m="935480" data-d="3437">ཆོས་སྐུ་རང་བཞིན་རྣམ་པར་དག་པའི་ངང༌། །ཤེལ་གོང་དྲི་མེད་གདོད་ནས་དག་པ་འདྲ། ། </a><a data-m="938917" data-d="5473">ལོངས་སྐུ་འདུག་ཚུལ་འོད་གསལ་རང་བཞིན་ཏེ། །མེ་ལོང་དག་པའི་ནང་ན་གཟུགས་བརྙན་འདྲ། ། </a><a data-m="944390" data-d="3875">སྤྲུལ་སྐུ་སྣང་ཚུལ་ཕྱི་ནང་མེད་བདག་ཉིད། །ཉི་ཟླའི་ཟེར་བཞིན་ཕྱོགས་བཅུར་འཕྲོ་བ་ཡིན། ། </a><a data-m="948265" data-d="5194">འདི་དག་རང་ལ་ཡེ་ནས་ལྷུན་གྲུབ་པས། །གཞན་ནས་མ་ཚོལ་རང་ཆས་ཤེས་པར་གྱིས། ། </a><a data-m="953459" data-d="4902">གཉིས་པ་ནོར་བུ་འགག་མེད་ངོ་སྤྲད་པ། །རང་བཞིན་གྱིས་དག་ངོ་བོ་ཆོས་ཀྱི་སྐུ། ། </a><a data-m="958361" data-d="4555">འོད་གསལ་མ་འགགས་རང་བཞིན་ལོངས་སྤྱོད་རྫོགས། །ཡེ་ཤེས་མ་འགགས་ཐུགས་རྗེ་སྤྲུལ་པའི་སྐུ། ། </a><a data-m="962916" data-d="4692">རང་ཆས་ཉིད་དེ་གྱད་ཀྱི་ནོར་བུ་བཞིན། །གསུམ་པ་ཉི་མ་རང་ཤར་ངོ་སྤྲད་པ། ། </a><a data-m="967608" data-d="3859">ཉི་མའི་སྙིང་པོ་ཟང་ཐལ་མི་རྟོག་ལྟར། །རིག་པའི་ཡེ་ཤེས་མི་རྟོག་ཆོས་ཀྱི་སྐུ། ། </a><a data-m="971467" data-d="4917">སྤྲིན་གྱིས་མ་བསྒྲིབས་རང་གསལ་དག་པ་བཞིན། །སྒོ་ལྔ་ཧར་སངས་གསལ་བ་ལོངས་སྤྱོད་རྫོགས། ། </a><a data-m="976384" data-d="5785">ཟེར་རྣམས་ཀུན་ཏུ་འཆར་ཞིང་སྣང་བ་ལྟར། །ཡུལ་དྲུག་འཆར་བ་མ་འགགས་སྤྲུལ་པའི་སྐུ། ། </a><a data-m="982169" data-d="3995">ནམ་ལངས་ཉི་ཤར་འདྲ་བའི་རང་རིག་ལ། །སྐུ་གསུམ་རང་ཆས་རང་ངོ་ཤེས་པར་གྱིས། ། </a><a data-m="986164" data-d="4673">བཞི་པ་དབྱིངས་ཤར་ཉི་མས་ངོ་སྤྲད་པ། །མཁའ་ལྟར་རྣམ་དག་ཆོས་ཉིད་ཆོས་སྐུ་ལ། ། </a><a data-m="990837" data-d="3734">ཉི་ལྟར་རང་བྱུང་འོད་གསལ་ལོངས་སྤྱོད་རྫོགས། །རང་བཞིན་གཉིས་མེད་རིག་སྟོང་སྤྲུལ་པའི་སྐུ། ། </a><a data-m="994571" data-d="6245">རང་ལ་ཡོད་པ་རང་ངོ་ཤེས་པར་གྱིས། །ལྔ་པ་དཔེ་དོན་རྟགས་གསུམ་ངོ་སྤྲད་པ། ། </a><a data-m="1000816" data-d="4214">དཔེ་ནི་མཁའ་ལྟར་རྣམ་དག་ཆོས་ཀྱི་སྐུ། །རྒྱ་ཆད་ཕྱོགས་ལྷུང་ཀུན་ལས་འདས་པ་ཡིན། ། </a><a data-m="1005030" data-d="4721">དོན་ནི་འོད་གསལ་རང་དག་ལོངས་སྤྱོད་རྫོགས། །ཡེ་ནས་ལྷུན་གྲུབ་འདུས་མ་བྱས་པ་ཡིན། ། </a><a data-m="1009751" data-d="3900">རྟགས་ནི་རང་འོད་ངོས་སྣང་སྤྲུལ་པའི་སྐུ། །སྒྲོན་མ་རང་གསལ་ཡིད་ཆེས་བསྐྱེད་པ་ཡིན། ། </a><a data-m="1013651" data-d="3780">དྲུག་པ་དབྱིངས་རིག་མཐར་ཐུག་སྤྲད་པ་ནི། །མཁའ་ལྟར་ཆོས་དབྱིངས་ཀ་དག་ཆོས་ཀྱི་སྐུ། ། </a><a data-m="1017431" data-d="6000">དབྱིངས་ལྟར་འདུག་ཚུལ་འོད་གསལ་ལོངས་སྤྱོད་རྫོགས། །ཕྱོགས་དང་བྲལ་ལྟར་རིག་སྟོང་སྤྲུལ་པའི་སྐུ། ། </a><a data-m="1023431" data-d="5204">རང་རིག་ངང་འདིར་ཡེ་ནས་གྲུབ་ཟིན་པས། །གཞན་དུ་མ་ཚོལ་རྙེད་པའི་དུས་མེད་དོ། ། </a><a data-m="1028635" data-d="6936">དེ་ལྟར་མ་ཤེས་རྡོ་བ་གསེར་སྒྲུབ་དང༌། །དམུས་ལོང་གསེར་ཚོལ་ཉི་མ་སྤྲིན་བསྒྲིབས་དང༌། ། </a><a data-m="1035571" data-d="4316">རྐང་མེད་སྐས་འཛེག་ལོང་བས་ལྷ་ཁང་ཕྱིན། །མུན་ནག་ཟླ་ཤར་ལྟ་བུར་འགྲོ་བ་སྟེ། ། </a><a data-m="1039887" data-d="3923">གསལ་གསལ་འདྲ་ཡང་མ་རིག་བག་ཞར་ཡོད། །དེ་བས་མ་ནོར་ལེགས་པར་ཐག་བཅད་ནས། ། </a><a data-m="1043810" data-d="2282">སེམས་ཉིད་དོན་ལ་བརྟན་པ་ཐོབ་པ་གཅེས། ། </a><a data-m="1046092" data-d="9664">གསུངས་ནས་བཟུང༌། ཟབ་དོན་མཐར་ཐུག་སྐུ་གསུམ་དུ་ངོ་སྤྲོད་པ་ལས་</a><a data-m="1055756" data-d="5732">ནང་གསེས་ཀྱི་རྣམ་པ་དྲུག་ཡོད་པས། དང་པོ་ལྷུན་གྲུབ་ཀྱི་ངོ་བོ་ངོ་སྤྲོད་པ་ཡིན་དུས། </a><a data-m="1061488" data-d="6062">དཔེར་ན་ཤེལ་གྱི་གོང་བུ་འདི་དང་གཅིག །མེ་ལོང་དངས་པ་རུ་གཉིས་ཉི་མ་ཤར་བསྡད་ཡོད་ན་</a><a data-m="1067550" data-d="3962">དེ་ལ་ཉི་མའི་ཟེར་གྱིས་ཤེལ་གོང་དང་མེ་ལོང་གཉིས་ཀ་ལ་འཇའ་ཤར་བ་བཞིན། </a><a data-m="1071512" data-d="4984">རིག་པའི་རང་དངས་འཁོར་འདས་ལམ་གསུམ་གྱི་སྣང་བ་ཤར་ནའང་</a><a data-m="1076496" data-d="3573">ངོ་བོ་རང་བཞིན་ཐུགས་རྗེ་གསུམ་གྱི་བདག་ཉིད་འདི་ཡིན། </a><a data-m="1080069" data-d="3846">ཆོས་ཀྱི་སྐུའི་ངོ་བོ་འདི་དཔེར་ན། ཤེལ་གོང་མེ་ལོང་གང་ཡིན་ན་ཡང་</a><a data-m="1083915" data-d="4779">དག་ཅིང་གསལ་བ་མ་གཏོགས་སྒྲིབ་གཡོགས་མེད་པ་རེད་དུས། </a><a data-m="1088694" data-d="6389">དེ་ཕྱིར་ན་ཤེལ་གོང་དྲི་མ་དག །གདོད་ནས་ཆོས་སྐུའི་ངོ་བོ་ལ་གློ་བུར་གྱི་དྲི་མས་མ་གོས་པ་ཡིན། </a><a data-m="1095083" data-d="2467">དེ་ནས་ལོངས་སྐུ་ཡེ་ཤེས་ལྔ་ལྡན་གྱི་འདུག་ཚུལ་འདི་</a><a data-m="1097550" data-d="2451">འོད་གསལ་བའི་རང་བཞིན་མེ་ལོང་ལྟ་བུ་ཡིན། </a><a data-m="1100001" data-d="3471">མེ་ལོང་དག་པའི་ནང་ལ་གཟུགས་བརྙན་ཤར་བ་ལྟ་བུ་འདི་སྤྲུལ་སྐུ་ཡིན་པས་</a><a data-m="1103472" data-d="4975">སྣང་ཚུལ་དེ་གསུམ་ཀ་ཕྱི་དང་ནང་གང་དུ་མེད་པ་ཐམས་ཅད་ཁྱབ་པའི་བདག་ཉིད། </a><a data-m="1108447" data-d="5643">ཉི་ཟླའི་འོད་ཟེར་བཞིན་དུ་དག་པ་དང་མ་དག་པ་གདུལ་བྱའི་སྣང་བ་ཕྱོགས་བཅུ་རུ་འཕྲོ་བ་ཡིན། </a><a data-m="1114090" data-d="2791">འདི་དག་རང་ལ་ཡེ་ནས་ལྷུན་གྱིས་གྲུབ་བསྡད་ཡོད་མ་གཏོགས། </a><a data-m="1116881" data-d="8638">སྔར་མེད་གསར་དུ་འཚོལ་བ་མ་ཡིན་པས་གཞན་ནས་མ་ཚོལ་</a><a data-m="1125519" data-d="2885">རང་ལ་རང་ཆས་སུ་ཡོད་པ་ཤེས་པར་གྱིས། </a><a data-m="1128404" data-d="3363">གཉིས་པ་ནོར་བུ་འགག་མེད་དུ་ངོ་སྤྲད་པ་ནི། </a><a data-m="1131767" data-d="3100">ནོར་བུ་འདི་ཉིད་རང་བཞིན་གྱིས་ཤེལ་ལྟར་དངས་པ་ཞིག་ཡིན་རྒྱུ་རེད། </a><a data-m="1134867" data-d="3171">དེ་ཕྱིར་ན་རང་བཞིན་གྱིས་དག་པ་ངོ་བོ་ཆོས་སྐུ་ཡིན། </a><a data-m="1138038" data-d="4525">ནོར་བུ་དེ་ལས་འོད་ཟེར་མང་པོ་འཕྲོ། འོད་ཟེར་དེ་སྒྲོམ་གྱི་ནང་བཅུག་བཞག་ན་</a><a data-m="1142563" data-d="3743">འོད་ཟེར་འགག་པ་ཡོད་མ་རེད་དུས། དེ་རང་བཞིན་ལོངས་སྤྱོད་རྫོགས་སྐུ་ཡིན། </a><a data-m="1146306" data-d="2867">དེ་ནས་འོད་ཟེར་འདི་ཐམས་ཅད་ལ་ཁྱབ་འགྲོ་དུས་</a><a data-m="1149173" data-d="2455">ཡེ་ཤེས་མ་འགགས་པ་ཐུགས་རྗེ་སྤྲུལ་པའི་སྐུ་ཡིན། </a><a data-m="1151628" data-d="4475">སྐུ་གསུམ་གྱི་འོད་ཟེར་དེ་དག་ཐམས་ཅད་ཡེ་ནས་ཡོད་པ་རེད་མ་གཏོགས། </a><a data-m="1156103" data-d="2691">གསར་དུ་སྒྲུབ་མི་དགོས་པས་རང་ཆས་ཉིད་དེ་ཡིན་པའི་ཕྱིར། </a><a data-m="1158794" data-d="3370">གྱད་སྟོབས་པོ་ཆེའི་ཁོག་པ་ལ་ནོར་བུ་ཡོད་དུས་སྟོབས་པོ་ཆེ་འདི་</a><a data-m="1162164" data-d="2663">གཞན་དང་མ་འདྲ་བའི་ཤུགས་ཆེན་པོ་ཡོད་པ་ལྟ་བུ་ཡིན། </a><a data-m="1164827" data-d="3329">གསུམ་པ་ཉི་མ་ཤར་ན་ཉི་མ་ཁོ་རང་གི་འོད་ཀྱིས་</a><a data-m="1168156" data-d="2747">གླིང་བཞི་ཐམས་ཅད་རང་གིས་རང་ཤར་འགྲོ་རེད། </a><a data-m="1170903" data-d="4188">དེ་ནས་ཉི་མ་དེ་ཉིད་ཀྱི་སྙིང་པོ་འདི་ཀུན་ལ་ཁྱབ་སོང་བས་ཟང་ཐལ། </a><a data-m="1175091" data-d="6003">ཉི་མའི་འོད་ཟེར་འདི་བཟང་པོ་རིའི་རྩེ་ལ་སོགས་མཐོ་ས་གཙང་ས་ལ་འཕོག་དགོས། </a><a data-m="1181094" data-d="2653">མ་དམའ་ས་མི་གཙང་བ་ལ་སོགས་འཕོག་མི་འོང་</a><a data-m="1183747" data-d="3122">བསམ་རྒྱུའི་རྣམ་པར་རྟོག་པ་ཡོད་རྒྱུ་མ་རེད་དུས། </a><a data-m="1186869" data-d="4563">རིག་པའི་ཡེ་ཤེས་མི་རྟོག་པ་ཆོས་ཀྱི་སྐུ། ཉི་མ་སྤྲིན་གྱིས་མ་བསྒྲིབས་ན་</a><a data-m="1191432" data-d="7317">རང་གསལ་བ་དག་པ་བཞིན་དུ་མིག་རྣ་བ་སྣ་ལྕེ་ལུས་ཀྱི་སྒོ་ལྔ་པོ་དེ་དག་ཐམས་ཅད་</a><a data-m="1198749" data-d="2097">ཡུལ་གྱི་སྟེང་དུ་ཕར་ཆགས་སྡང་མ་ཤོར་ན་</a><a data-m="1200846" data-d="2394">ཧར་སངས་གསལ་བ་འདི་ལོངས་སྤྱོད་རྫོགས་སྐུ་ཡིན། </a><a data-m="1203240" data-d="5212">ཟེར་རྣམས་ཟེར་ཉི་མ་འདི་ལ་ཟེར་ཡོད་པ་བཞིན་དུ་ཀུན་ཏུ་འཆར་ཞིང་སྣང་བ་ལྟར་དུ། </a><a data-m="1208452" data-d="4407">ཡུལ་དྲུག་པོ་ལ་རིག་པའི་རྩལ་འདི་འཆར། འཆར་བ་འདི་ཡུལ་ཕར་འགག་མི་དགོས། </a><a data-m="1212859" data-d="3783">ཡུལ་མ་འགགས་ན་རིག་པའི་གསལ་འདེབས་སུ་འོང་རྒྱུ་ཡིན་པས་སྤྲུལ་པའི་སྐུ་ཡིན། </a><a data-m="1216642" data-d="3852">ནམ་ལངས་ན་ཉི་མ་ཤར་བ་ལྟར་རང་གི་རིག་པ་འདི་</a><a data-m="1220494" data-d="4377">བླ་མའི་མན་ངག་གིས་རྟོགས་ནས་མཐོང་ན་སྐུ་གསུམ་རང་ཆས་སུ་ཤར་བར་འགྱུར་བ་ཡིན། </a><a data-m="1224871" data-d="5831">སྐུ་གསུམ་རང་ཆས་སུ་ཤར་བ་དེའང་ཆོས་དབྱིངས་སྤྲོས་པ་དང་བྲལ་བ་ལ་ཤར་བ་ཡིན། </a><a data-m="1230702" data-d="2435">ཉི་མའི་བརྡ་ཡིས་ངོ་སྤྲད་པར་བྱེད་པ་ནི། </a><a data-m="1233137" data-d="5107">ནམ་མཁའ་ལྟར་དུ་རྣམ་པར་དག་པའི་ཆོས་ཉིད་ཀྱི་ངོ་བོ་ཆོས་སྐུ་དེ། </a><a data-m="1238244" data-d="3545">ཉི་ཟླ་ལྟར་རང་བྱུང་འོད་གསལ་བས་ལོངས་སྤྱོད་རྫོགས་པའི་སྐུ་ཡིན། </a><a data-m="1241789" data-d="4875">ནམ་མཁའ་དང་ཉི་ཟླ་གཉིས་སྟོང་གསལ་ཟུང་འཇུག་ཡིན་པ་ལྟར་དུ་</a><a data-m="1246664" data-d="2433">རང་བཞིན་གཉིས་མེད་ཀྱི་རིག་སྟོང་སྤྲུལ་པའི་སྐུ་ཡིན། </a><a data-m="1249097" data-d="6053">དེ་སྐུ་གསུམ་པོ་འདི་རང་ལ་ཡོད་པ་རང་གིས་ངོ་ཤེས་དགོས། མ་ཤེས་ན་ཕན་པ་མེད། </a><a data-m="1255150" data-d="2589">ལྔ་པ་དཔེ་དོན་རྟགས་གསུམ་གྱི་སྒོ་ནས་ངོ་སྤྲད་པ། </a><a data-m="1257739" data-d="3258">གཞི་མ་བཅོས་པའི་གནས་ལུགས་དཔེ་འདི་གང་འདྲ་ཡིན་ཟེར་ན། </a><a data-m="1260997" data-d="3828">ནམ་མཁའ་ལྟ་བུ་རྣམ་པར་དག་པ། རྒྱ་ཆེ་བ། ཡངས་པ། </a><a data-m="1264825" data-d="3012">དངོས་པོ་ཕྱོགས་ལྷུང་མེད་པ་ཞིག་ཡོད་དེ་ཆོས་ཀྱི་སྐུ་ཡིན། </a><a data-m="1267837" data-d="3109">ཆོས་སྐུ་འདི་འཁོར་འདས་ཐམས་ཅད་ཁྱབ་སོང་རེད་མ་གཏོགས། </a><a data-m="1270946" data-d="5326">ཁ་ཤས་ལ་ཁྱབ། ཁ་ཤས་ལ་མ་ཁྱབ་པ་མིན་པ་རྒྱ་ཆད་ཕྱོགས་ལྷུང་དང་བྲལ་བ། </a><a data-m="1276272" data-d="3467">འཁོར་འདས་ཐམས་ཅད་ལ་ཁྱབ་ཀྱང་འཁོར་འདས་ཀུན་ལས་འདས་སོང་བ་མ་གཏོགས། </a><a data-m="1279739" data-d="2462">འཁོར་འདས་གང་གི་ཕྱོགས་སུའང་གཏོགས་པ་མེད། </a><a data-m="1282201" data-d="3940">དེའི་དོན་ནི་འོད་གསལ་བ་རང་བཞིན་གྱིས་དག་པའི་ཡེ་ཤེས་ལྔ་འདི་</a><a data-m="1286141" data-d="4048">ཡེ་ནས་ལྷུན་གྱིས་གྲུབ་པ་ཡིན། ལོངས་སྤྱོད་རྫོགས་པའི་སྐུའི་གོ་འཕང་ཐོབ་པ་ཡིན། </a><a data-m="1290189" data-d="3142">ཡེ་ནས་ལྷུན་གྲུབ་འདུས་མ་བྱས་པ་ཆོས་ཀྱི་ངོ་བོ་འདི་</a><a data-m="1293331" data-d="3677">གསར་དུ་བཟོ་མི་དགོས་པ་ཡེ་ནས་ལྷུན་གྱིས་གྲུབ་པ་ཡིན། </a><a data-m="1297008" data-d="8004">དེ་ལྟར་ཡིན་པའི་རྟགས་དེ་ནི་གང་རེད་ཟེར་ན། ནོར་བུ་ཡོད་ན་འོད་ཟེར་ཡོད་པ་བཞིན་དུ། </a><a data-m="1305012" data-d="4728">རང་ངོས་ནས་བཟུང་སྟེ་འོད་གསལ་བ་འགག་པ་མེད་འདི་སྤྲུལ་པའི་སྐུ་ཡིན། </a><a data-m="1309740" data-d="3133">འོད་གསལ་བ་དེ་ཡང་གསར་དུ་བཟོ་དགོས་མ་རེད། </a><a data-m="1312873" data-d="3609">དཔེར་ན་སྒྲོན་མེ་ཞིག་འབྱུང་ན་ཁང་པའི་མུན་པ་ཐམས་ཅད་སེལ་འགྲོ་རྒྱུ་རེད་དུས། </a><a data-m="1316482" data-d="1919">དཔེ་དེ་ལྟ་བུ་འོད་གསལ་བའི་གནས་ལུགས་འདི་</a><a data-m="1318401" data-d="5183">སོ་སོ་རང་རིག་པའི་ཡེ་ཤེས་ཀྱིས་ཤར་འོང་ན་རང་ཤུགས་ཀྱིས་ཡིད་ཆེས་བསྐྱེད་པ་ཡིན། </a><a data-m="1323584" data-d="2341">དྲུག་པ་དབྱིངས་རིག་མཐར་ཐུག་ངོ་སྤྲད་པ་ནི། </a><a data-m="1325925" data-d="3054">གཞི་སྟོང་པའི་ཆ་ནས་བྱས་ན་མཁའ་ལྟར་དུ་</a><a data-m="1328979" data-d="2612">ཆོས་དབྱིངས་ཀ་ནས་དག་པ་ཡིན་པས་དེ་ཆོས་སྐུ་ཡིན། </a><a data-m="1331591" data-d="5361">དེ་ཆོས་སྐུ་ངོ་བོ་འདི་སྟོང་པ་སྟོང་རྐྱང་མ་ཡིན་པ་དབྱིངས་སྣང་ཆ་ནས་བྱས་ན་</a><a data-m="1336952" data-d="4570">འོད་གསལ་བའི་རང་བཞིན་ཡེ་ཤེས་ལྔ་དང་ལྡན་པ་ཡིན་པས་ལོངས་སྤྱོད་རྫོགས་སྐུ་ཡིན། </a><a data-m="1341522" data-d="5228">དེ་སྣང་སྟོང་འདི་གཉིས་པོ་ཕྱོགས་རིས་དང་བྲལ་བས་རིག་སྟོང་སྤྲུལ་པའི་སྐུ་ཡིན། </a><a data-m="1346750" data-d="4711">རང་གི་རིག་པ་འདི་རང་ལ་ཡེ་ནས་ཡོད་པར་ཤེས་པ་གྲུབ་ཟིན་པ་ཡིན་པས་ན་</a><a data-m="1351461" data-d="4943">གཞན་དུ་མ་ཚོལ་མ་གཏོགས་གཞན་དུ་འཚོལ་ན་ཤེས་པའི་དུས་མེད། </a><a data-m="1356404" data-d="6628">དེ་ལྟར་མ་ཤེས་ནས་བཟུང་སྟེ་དཔེར་ན་རྡོ་བོང་ཞིག་གསེར་རེད་འོང་བསམ་</a><a data-m="1363032" data-d="5471">མེ་ལ་བསྲེག་སྟེ་ཁོ་རྡོ་བ་རེད་ཚར་དུས། གསེར་ཡོད་རྒྱུ་མ་རེད་དཔེ་དེ་ལྟ་བུ་དང༌། </a><a data-m="1368503" data-d="4923">དམུས་ལོང་ཟེར་ནས་མའི་ཁོག་པ་ནས་མིག་ལོང་སོང་བ་ཞིག་ཡིན་ན། </a><a data-m="1373426" data-d="3736">དེས་གསེར་མང་པོ་ཞིག་རུག་དགོས་བསམ་བཙལ་ན་མིག་གིས་མཐོང་གི་མ་རེད། </a><a data-m="1377162" data-d="2767">ནུས་པ་ཡོད་རྒྱུ་མ་རེད་དུས་དེ་བཞིན་དུ་ཉི་བསྒྲིབས་དང༌། </a><a data-m="1379929" data-d="3535">རྐང་པ་མེད་པའི་གང་ཟག་ཅིག་སྐས་ཐོག་ནས་འགྲོ་དུས་</a><a data-m="1383464" data-d="4630">ཁང་པའི་སྟེང་དུ་འགྲོ་དགོས་བསམ་ན་ཐར་མི་སྲིད་པ་རེད་དུས། </a><a data-m="1388094" data-d="6882">དེ་ཕྱིར་ན་མུན་ནག་གི་ནང་དུ་ཟླ་བ་བྱུང་ན་ཟླ་བ་དེས་ཐམས་ཅད་ཤར་འོང་དུས་འགྲོ་བ་ལྟ་བུ་སྟེ། </a><a data-m="1394976" data-d="8208">གསལ་གསལ་དྲ་ཡང་མ་རིག་བག་ཞར་ཡོད། །ཟེར་གསལ་གསལ་འདྲ་ནའང་</a><a data-m="1403184" data-d="4572">མ་རིག་པ་བག་ལ་ཞར་བ་ཡོད་པས་ན། དེ་བས་གཞི་མ་ནོར་བ་ལེགས་པར་ཐག་བཅད། </a><a data-m="1407756" data-d="3188">སེམས་ཉིད་ཀྱི་དོན་ལ་བརྟན་པ་ཐོབ་པ་གཅེས་པ་ཡིན། </a><a data-m="1410944" data-d="4474">(399) མཉམ་རྗེ་འབྲལ་མེད་དགོངས་པ་རྣམ་དྲུག་ནི། །དཔེ་རྣམས་དྲུག་གིས་ཤེས་པར་བྱ་བ་ལས། ། </a><a data-m="1415418" data-d="3842">དང་པོ་བར་སྣང་བ་སེར་བུའི་དཔེས་མཚོན་ནས། །གསལ་དག་ཡེ་ཤེས་ནམ་མཁའ་ལྟ་བུའི་ངང༌། ། </a><a data-m="1419260" data-d="7455">འགྱུ་བ་དག་གྲོལ་རང་དངས་ཉམས་སུ་བླང༌། །ཟང་ཐལ་འཛིན་མེད་ཉམས་སུ་མྱོང་བ་ཡིན། ། </a><a data-m="1426715" data-d="3981">དེ་ལྟར་མ་ཤེས་རྩེ་གཅིག་ཏིང་འཛིན་ནི། །མར་མེ་རླུང་གིས་བསྐྱོད་བཞིན་རྐྱེན་མི་ཐུབ། ། </a><a data-m="1430696" data-d="8402">གཉིས་པ་ནམ་ལངས་ཉི་ཤར་དཔེས་མཚོན་ནས། །ངང་དངས་གསལ་འགྲིབ་མཐའ་བྲལ་ཉམས་སུ་བླང༌། ། </a><a data-m="1439098" data-d="6450">རང་དག་གསལ་དངས་ཡེ་ཤེས་མྱོང་བ་ཡིན། །དེ་ལྟར་མ་ཤེས་རིམས་ནད་ཐེབས་པ་ལྟར། ། </a><a data-m="1445548" data-d="8656">བྱིང་རྨུགས་འཕྲོ་རྒོད་གནས་ལུགས་དོན་ལ་སྒྲིབ། །གསུམ་པ་རླུང་མེད་མར་མེའི་དཔེས་མཚོན་ནས། ། </a><a data-m="1454204" data-d="5027">སྣང་སེམས་གཡོ་འགུལ་མེད་པར་ཉམས་སུ་བླང༌། །མ་བཅོས་མཉམ་པ་ཆེན་པོ་མྱོང་བ་ཡིན། ། </a><a data-m="1459231" data-d="4921">དེ་ལྟར་མ་ཤེས་བུ་ཆུང་ངན་པ་ལྟར། །ཐུན་མཚམས་བསྒོམས་པས་དགོས་དུས་མི་བསྟོངས་ཉིད། ། </a><a data-m="1464152" data-d="7361">བཞི་པ་ནམ་མཁའ་ཀློང་ཡངས་དཔེས་མཚོན་ནས། །གསལ་ཁྱབ་མཐའ་སྟོང་ཕྱམ་གདལ་ཉམས་སུ་བླང༌། ། </a><a data-m="1471513" data-d="3785">རེ་དོགས་འཛིན་གྲོལ་དགོངས་པ་ཉམས་སུ་མྱོང༌། །དེ་ལྟར་མ་ཤེས་བྱ་བྲན་གཤོག་ཆག་གིས། ། </a><a data-m="1475298" data-d="5158">མཁའ་ལ་འཕུར་བཞིན་བརྩོན་འགྲུས་གཡང་སར་ལྷུང༌། །ལྔ་པ་རྒྱ་མཚོ་རྦ་རླབས་དཔེས་མཚོན་ནས། ། </a><a data-m="1480456" data-d="3989">རང་བྱུང་ཀློང་ཐིམ་ངང་དུ་ཉམས་སུ་བླང༌། །སྐྱེ་འགག་གནས་གསུམ་ཆོས་ཉིད་ཀློང་འདྲེས་མྱོང༌། ། </a><a data-m="1484445" data-d="7778">དེ་ལྟར་མ་ཤེས་གཞི་ལ་གཉིས་བཟུང་ན། །དགག་སྒྲུབ་གཟུང་འཛིན་ཡུལ་དང་འབྲལ་མི་ནུས། ། </a><a data-m="1492223" data-d="4224">དྲུག་པ་ཆུ་ཕྲན་རྒྱ་མཚོ་དཔེས་མཚོན་ནས། །རྟོག་ཚོགས་སེམས་ཉིད་ངང་འདུས་ཉམས་སུ་བླང༌། ། </a><a data-m="1496447" data-d="4310">དུ་མ་རོ་གཅིག་ཐིག་ལེ་ཉག་གཅིག་མྱོང༌། །དེ་ལྟར་མ་ཤེས་ཡུངས་ཀར་པང་འཐོར་ལྟར། ། </a><a data-m="1500757" data-d="5107">རྟོག་པའི་རྣམ་གྲངས་སྙིང་པོས་འདུལ་མི་ནུས། །དེ་འདྲའི་མན་ངག་གནད་དུ་བསྣུན་ཤེས་ན། ། </a><a data-m="1505864" data-d="4503">ཆུ་བོ་རྒྱུན་གྱི་རྣལ་འབྱོར་ཆེན་པོ་ཡིན། །དེ་ལྟར་མ་ཤེས་ཆུ་ཕྲན་སྐམ་པ་ལྟར། ། </a><a data-m="1510367" data-d="2346">ལྟ་སྒོམ་སྤྱོད་པས་རྐྱེན་མི་ཐུབ་པ་ཡིན། ། </a><a data-m="1512713" data-d="6174">གསུངས་ནས་བཟུང་སྟེ་ད་འདི་ཡང༌། མཉམ་རྗེས་འདུ་འབྲལ་མེད་པ་</a><a data-m="1518887" data-d="4219">མཉམ་བཞག་གི་ཉམས་མྱོང་དང་རྗེས་ཐོབ་གཉིས་ཁྱད་པར་མེད་པ་སྡོད་པ་ནི། </a><a data-m="1523106" data-d="3849">དཔེ་དྲུག་གི་སྒོ་ནས་ཤེས་པར་བྱ་བ་ལས། དང་པོ་དཔེར་ན་བར་སྣང་དུ་</a><a data-m="1526955" data-d="3607">བསེར་བུ་རླུང་འདི་གཡོ་ཡོང་དུས་བར་སྣང་ལ་ཡངས་དོག་འགྲོ་ཡི་མ་རེད། </a><a data-m="1530562" data-d="6511">རླུང་ལའང་ཐོགས་པ་མེད་པ་བཞིན། རིག་པའི་རང་རྩལ་གསལ་དག་ཡེ་ཤེས་ནམ་མཁའ་ལྟ་བུའི་ངང་དུ། </a><a data-m="1537073" data-d="3815">རྣམ་རྟོག་གིས་འགྱུ་བ་བྱས་ནའང་རྣམ་རྟོག་རང་གྲོལ་དུ་འགྲོ་བ་མ་གཏོགས་</a><a data-m="1540888" data-d="3161">རྣམ་རྟོག་གིས་ལས་བསག་རྒྱུ་མ་རེད་དུས་རང་དངས་སུ་ཉམས་སུ་བླང༌། </a><a data-m="1544049" data-d="5821">ཡེ་ཤེས་དེ་ཉིད་ཀུན་ལ་ཁྱབ་སྟེ་ཟང་ཐལ་བ་དང༌། དེ་ལ་གསལ་དུ་གཏོང་</a><a data-m="1549870" data-d="2554">བསམ་རྒྱུའི་འཛིན་པ་མེད་པ་ཉམས་སུ་མྱོང་བ་ཡིན། </a><a data-m="1552424" data-d="4505">དེ་གསལ་སྟོང་འཛིན་མེད་དུ་མ་ཤེས་ན་ཞི་གནས་རྩེ་གཅིག་པའི་ཏིང་ངེ་འཛིན་དེ་ནི་</a><a data-m="1556929" data-d="2357">མར་མེ་རླུང་གིས་བསྐྱོད་པ་བཞིན་དུ་ཡིན་པས་ན། </a><a data-m="1559286" data-d="4011">ཞི་གནས་ཀྱིས་དཔེར་ན་ཉོན་མོངས་པ་མགོ་གནོན། </a><a data-m="1563297" data-d="2070">ལྷག་མཐོང་གིས་དྲུང་ནས་འབྱིན་དགོས་རྒྱུ་རེད། </a><a data-m="1565367" data-d="4424">ལྷག་མཐོང་མེད་ན་ཉོན་མོངས་དྲུང་ནས་འབྱིན་མི་ཐུབ་པས་རྐྱེན་མི་ཐུབ། </a><a data-m="1569791" data-d="3518">གཉིས་པ་ནམ་ལངས་ན་ཉི་མ་རང་ཤུགས་ཀྱིས་ཤར་བ་ལྟར་དུ་</a><a data-m="1573309" data-d="4000">སེམས་ཉིད་ཀྱི་རང་དངས་གསལ་འགྲིབ་མེད་པ་མཐའ་བྲལ་འདི་ཤར་འོང་ན། </a><a data-m="1577309" data-d="2309">དེ་རྩེ་གཅིག་ཏུ་ཉམས་སུ་བླང་བ་ཡིན། </a><a data-m="1579618" data-d="4120">རང་དག་གསལ་དངས་ཡེ་ཤེས་ཉམས་མྱོང་གི་སྒོ་ནས་ངོ་སྤྲད་པ་ཡིན། </a><a data-m="1583738" data-d="5442">དེ་ཕྱིར་རང་དག་གསལ་དངས་ཀྱི་ཡེ་ཤེས་འདི་མ་ཤེས་ན་རིམས་ནད་ཀྱིས་ཐེབས་པའི་སྐྱེས་བུ་ལྟར་དུ། </a><a data-m="1589180" data-d="3484">རེས་འགའ་བྱིང༌། རེས་འགའ་རྨུགས། རེས་འགའ་རྣམ་རྟོག་འཕྲོ། </a><a data-m="1592664" data-d="3255">རེས་འགའ་རྒོད་གནས་ལུགས་ཀྱི་དོན་མཐོང་བའི་དུས་མེད། </a><a data-m="1595919" data-d="5242">གསུམ་པ་རླུང་མེད་པའི་མར་མེའི་དཔེས་མཚོན་ནས། སྣང་སེམས་གཡོ་འགུལ་མེད་ཟེར། </a><a data-m="1601161" data-d="4598">ཕྱི་རོལ་གྱི་སྣང་བ་དང༌། སེམས་ནང་གི་རིག་པ་གཡོ་འགུལ་མེད་པ་ཉམས་སུ་བླང༌། </a><a data-m="1605759" data-d="4495">མ་བཅོས་མཉམ་པ་ཆེན་པོའི་གནས་ལུགས་འདི་ཉམས་སུ་མྱོང་བ་ཡིན། </a><a data-m="1610254" data-d="5726">མཉམ་པ་ཆེན་པོ་དེ་ལྟར་མ་ཤེས་ན་ནི་བུ་ཆུང་ངན་པ་སྟེ་</a><a data-m="1615980" data-d="2783">རིགས་དམན་པའི་པུ་གུ་སྐྱག་ལང་ཤོར་སོང་བ་ལྟར་དུ། </a><a data-m="1618763" data-d="2388">ཐུན་མཚམས་བསྒོམས་པས་དགོས་པའི་དུས་སུ་</a><a data-m="1621151" data-d="3167">གཉེན་པོས་མི་སླེབས་པས་མི་བསྟོངས་པ་ཉིད་ཡིན། </a><a data-m="1624318" data-d="4406">བཞི་པ་དེའི་ཏིང་ངེ་འཛིན་འདི་ནམ་མཁའ་ཀློང་རྒྱ་ཆེ་བ་ལྟ་བུའི་དཔེས་མཚོན་ནས། </a><a data-m="1628724" data-d="3507">གསལ་ཁྱབ་མཐའ་སྟོང་ཕྱམ་གདལ་གྱིས་ཉམས་སུ་བླང་བ་ཡིན། </a><a data-m="1632231" data-d="5309">དེ་ལྟར་གསལ་ཁྱབ་མཐའ་སྟོང་ཕྱམ་གདལ་ཉམས་སུ་ལེན་ཤེས་ན། </a><a data-m="1637540" data-d="2853">རེ་དོགས་ཀྱི་འཛིན་པ་བྲལ་བའི་དགོངས་པ་ཉམས་སུ་མྱོང་བ་ཡིན། </a><a data-m="1640393" data-d="2901">དེ་ལྟར་མ་ཤེས་ན་བྱ་གཤོག་པ་ཆག་སོང་བ་ཞིག་གིས་</a><a data-m="1643294" data-d="2173">ནམ་མཁའི་མཐའ་སྐོར་བསམ་འཕུར་བསྡད་ན། </a><a data-m="1645467" data-d="2925">ཁོ་རང་དཀའ་ངལ་ཆེ་བ་མ་གཏོགས་སླེབ་རྒྱུ་མ་རེད་དུས། </a><a data-m="1648392" data-d="6801">མཐའ་མ་དེ་ཕྱིར་ན་བརྩོན་འགྲུས་གཡང་ལ་ལྷུང་སོང་དུས་</a><a data-m="1655193" data-d="2852">ལམ་མཐར་མ་ཕྱིན་འགྱོད་པས་གདུང་དགོས་པ་ཡིན། </a><a data-m="1658045" data-d="4293">ལྔ་པ་རྒྱ་མཚོ་ནས་རྦ་རླབས་ཤར་ན་རྒྱ་མཚོ་ཁོ་རང་ལས་རྦ་རླབས་གཞན་དུ་མེད་པ་བཞིན། </a><a data-m="1662338" data-d="7788">རང་བྱུང་ཡེ་ཤེས་ཀྱི་རྩལ་ལས་ཅི་ཤར་འོང་ན་རིག་པའི་རང་རྩལ་ཡིན་པ་ཉམས་སུ་བླང་སྟེ། </a><a data-m="1670126" data-d="3805">དེ་ཉམས་སུ་ལེན་ཐུབ་ན་རིག་པའི་ངོ་བོ་སྟོང་པ་ཡིན་པ་བཞིན་དུ་</a><a data-m="1673931" data-d="4236">རང་གདངས་ཀྱི་སྣང་བ་དེ་ཡང་སྐྱེ་འགག་གནས་གསུམ་དང་བྲལ་བའི་ཆོས་ཉིད་ཀྱི་ཀློང་དུ་འདྲེས་དགོས། </a><a data-m="1678167" data-d="4710">དེ་ལྟར་མ་ཤེས་ན། གཞི་ལས་དེ་ངོ་ཤེས་མཁན་གཅིག །</a><a data-m="1682877" data-d="3148">ཤེས་ཡུལ་གཅིག་ཡུལ་དང་ཡུལ་ཅན་གཉིས་སུ་བཟུང་ན་</a><a data-m="1686025" data-d="2649">དགག་སྒྲུབ་གཟུང་འཛིན་དང་འབྲལ་བར་མི་ནུས། </a><a data-m="1688674" data-d="4188">དྲུག་པ་ཆུ་ཕྲན་ཐམས་ཅད་མཐའ་ཡས་རྒྱ་མཚོའི་ཆེད་དུ་རྩོལ་མི་དགོས་པ་</a><a data-m="1692862" data-d="2936">ངང་ཤུགས་ཀྱིས་འབབ་པ་ལྟར་དུ། འཁྲུལ་པའི་རྟོག་ཚོགས་ཐམས་ཅད་</a><a data-m="1695798" data-d="4859">སེམས་ཉིད་ཀྱི་ངང་དུ་འདུས་ཏེ་ཉམས་སུ་བླང་ན། ལྟ་སྒོམ་དུ་མ་རོ་གཅིག་ཟེར། </a><a data-m="1700657" data-d="2969">ལྟ་བ་སྒོམ་པ་སྤྱོད་པ་ལྟ་བུ་མང་པོ་བཤད་བསྡད་ནའང་</a><a data-m="1703626" data-d="3421">དོན་ལ་ཆོས་ཉིད་གཅིག་ལ་ཕྱེ་བ་མ་གཏོགས་ལོགས་སུ་གྱུར་པ་མེད། </a><a data-m="1707047" data-d="5401">གཞི་ལམ་འབྲས་ཕྱིར་ཡིན་ན་དེ་ཡིན་པས་ན་ངོ་བོ་རོ་གཅིག་ཐིག་ལེ་ཉག་གཅིག་མྱོང༌། </a><a data-m="1712448" data-d="2752">དེ་ལྟར་མ་ཤེས་ན་ཡུངས་ཀར་མང་པོ་ཞིག་གཡུག་བཞག་ཡོད་ན་</a><a data-m="1715200" data-d="2913">དེ་ལ་རྒྱུག་པ་ཞིག་ཞུས་བཞག་ན། ཕྱོགས་ཐམས་ཅད་ལ་འཐོར་འགྲོ་</a><a data-m="1718113" data-d="4382">བདག་པོ་སྤྲད་རྒྱུ་ཡོད་མ་རེད་དུས་དེ་ཡིན། རྟོག་པའི་རྣམ་གྲངས་སྙིང་པོས་འདུལ་མི་ནུས། </a><a data-m="1722495" data-d="4558">དེ་འདྲའི་མན་ངག་གནད་དུ་བསྣུན་ཤེས་ན། །ཆུ་བོ་རྒྱུན་གྱི་རྣལ་འབྱོར་ཆེན་པོ་ཡིན། ། </a><a data-m="1727053" data-d="2499">དེ་ལྟ་བུའི་མན་ངག་ཚུལ་བཞིན་དུ་བསྒོམ་ཤེས་ན་</a><a data-m="1729552" data-d="4951">མཉམ་གཞག་དང་རྗེས་ཐོབ་ཁྱད་པར་མེད་པ་ཆུ་འབབ་པ་ལྟ་བུ་ཆུ་བོ་རྒྱུན་གྱི་རྣལ་འབྱོར་ཡིན། </a><a data-m="1734503" data-d="5059">དེ་ལྟར་མ་ཤེས་ན་ནི་སོས་ཀ་ཉི་མ་མང་པོ་ཚ་འོང་དུས་ཆུ་ཕྲན་སྐམ་སོང་བ་ལྟར། </a><a data-m="1739562" data-d="4691">ལྟ་བ་སྒོམ་པ་སྤྱོད་པ་གསུམ་གང་འདི་ཡིན་སོང་ན། </a><a data-m="1744253" data-d="6372">དེ་ཡུལ་གྱི་རྐྱེན་སླུ་བྱེད་ཀྱི་རྐྱེན། བཟང་རྐྱེན། ངན་རྐྱེན་ཐམས་ཅད་འཕྲད་འོང་ན་</a><a data-m="1750625" data-d="3214">རང་ཤར་རང་གྲོལ་དུ་མི་ཐུབ་པས་རྐྱེན་མི་ཐུབ་པ་ཡིན་ནོ། །</a><a data-m="1753839" data-d="4100">(400) ལྟ་བ་རང་ས་གཟུང་བའི་གནད་དྲུག་ལས། །དང་པོ་གཟུང་འཛིན་མེད་པའི་ལྟ་བ་ལ། ། </a><a data-m="1757939" data-d="4845">རང་རིག་གཉིས་མེད་རང་ས་གཟུང་བ་ནི། །ཡུལ་དྲུག་སྟོང་པས་གཟུང་བའི་མཐའ་ལས་གྲོལ། ། </a><a data-m="1762784" data-d="5872">རང་གསལ་ཡེ་ཤེས་འཛིན་པའི་མཐའ་ལས་གྲོལ། །གཟུང་འཛིན་གཉིས་མེད་གཉིས་ཀའི་མཐའ་ལས་གྲོལ། ། </a><a data-m="1768656" data-d="5026">མཐའ་གྲོལ་མིང་ཙམ་གཉིས་མེད་མཐའ་ལས་གྲོལ། །དེ་ལྟར་རྟོགས་པས་གང་ལའང་ཞེན་འཛིན་མེད། ། རྫོགས་པ་ཆེན་པོའི་ལྟ་བ་མངོན་སུམ་དུ་ཟིན་ན་ཆོས་ཉིད་ཀྱི་ངོ་བོ་</a><a data-m="1773682" data-d="3239">རང་ས་དེ་ལས་བཙན་ས་གཟུང་བར་འགྱུར་པའི་གནད་དྲུག་ཡོད། </a><a data-m="1776921" data-d="5565">དེ་གང་ཡིན་ཟེར་ན། གནད་དང་པོ་ཆོས་ཉིད་ཀྱི་ངང་ལྟ་བ་ལ་བཞག་པའི་ཚེ། </a><a data-m="1782486" data-d="4948">ཕྱི་གཟུང་བའི་ཡུལ། ནང་འཛིན་པའི་སེམས་གཉིས་ལ་ཞེན་ཆགས་མེད་པའི་ལྟ་བ་དེ་རེད། </a><a data-m="1787434" data-d="5297">རང་གི་རིག་པའི་ངོ་བོ་བལྟས་ནས་ཡུལ་དང་ཡུལ་ཅན་གཉིས་སུ་མེད་པ་རང་ས་བཟུང་བཞག་ན། </a><a data-m="1792731" data-d="5747">ཡུལ་གཟུགས་སྒྲ་དྲི་རོ་རེག་བྱ་དྲུག་འདི་རིགས་པས་དཔྱད་བཞག་ན་</a><a data-m="1798478" data-d="5118">བདེན་པར་མ་གྲུབ་པ་སྟོང་པ་ཡིན་པས་ན་ཕྱི་གཟུང་བའི་ཡུལ་ལ་འཛིན་པ་ཞུགས་ས་མེད། </a><a data-m="1803596" data-d="6538">ནང་རྣམ་ཤེས་མིག་རྣ་བ་སྣ་ལྕེ་ལུས་ཀྱི་རྣམ་ཤེས་ལྔ་པོ་དེ་ཡང་</a><a data-m="1810134" data-d="3680">ཤར་གྲོལ་དུས་མཉམ་ཡིན་པས་ཡེ་ཤེས་འཛིན་གཟུང་མཐའ་ལས་གྲོལ། </a><a data-m="1813814" data-d="5086">ཕྱི་གཟུང་བ་དང་ནང་འཛིན་པ་གཉིས་མེད་པ་ཡོད་མེད་གཉིས་ཀའི་མཐའ་ལས་གྲོལ། </a><a data-m="1818900" data-d="4913">མཐའ་གྲོལ་ཞེས་བྱ་བ་མིང་ཙམ་ཡིན་མ་གཏོགས་ངོ་བོ་ཞེས་</a><a data-m="1823813" data-d="2484">གང་ཡང་མེད་པས་གཉིས་མེད་ཀྱི་མཐའ་ལས་གྲོལ། </a><a data-m="1826297" data-d="4134">དེ་ལྟར་རྟོགས་པས་འཁོར་འདས་ཀྱི་སྣང་བ་གང་ལའང་འཛིན་ཞེན་མེད་པ་ཡིན། </a><a data-m="1830431" data-d="3802">གཉིས་པ་ཡོད་མེད་རྟག་ཆད་ལས་གྲོལ་བའི། །ལྟ་བས་རང་ས་གཟུང་བའི་མན་ངག་ནི། ། </a><a data-m="1834233" data-d="6256">རང་བྱུང་ཡེ་ཤེས་ཡིན་པས་མེད་པའི་མཐའ་ལས་གྲོལ། །རྟོག་པའི་དྲི་མ་མེད་པས་ཡོད་པའི་མཐའ་ལས་གྲོལ། ། </a><a data-m="1840489" data-d="6175">ཡུལ་མེད་མིང་དང་བྲལ་བས་གཉིས་ཀའི་མཐའ་ལས་གྲོལ། །རོལ་པ་གཉིས་ཀར་སྣང་བས་གཉིས་མེད་མཐའ་ལས་གྲོལ། ། </a><a data-m="1846664" data-d="2761">ཡེ་གྲོལ་ཡོངས་གྲོལ་ཆེན་པོར་ཤེས་པར་གྱིས། ། </a><a data-m="1849425" data-d="4465">གསུངས་ནས་བཟུང༌། གཉིས་པ་ཆོས་ཉིད་ཀྱི་ལྟ་བ་དེ་ལས། </a><a data-m="1853890" data-d="4042">ཡོད་པ་དངོས་པོ་རྟག་པ་ཕྱི་རོལ་མུ་སྟེགས་པའི་གཙོ་བོ་དང༌། </a><a data-m="1857932" data-d="5339">དབང་ཕྱུག་ཁྱབ་འཇུག་ལྟ་བུ་དང༌། མེད་པ་རྒྱང་འཕེན་པའི་ལས་རྒྱུ་འབྲས་མེད་པ་ལྟ་བུ་ཞིག་གྲོལ་བ། </a><a data-m="1863271" data-d="3767">གང་རེད་ཟེར་ན། ཆོས་ཉིད་ཀྱི་ལྟ་བ་རང་ས་གཟུང་བའི་མན་ངག་ནི། </a><a data-m="1867038" data-d="4657">ཆོས་ཉིད་ཀྱི་ལྟ་བ་འདི་རྒྱུ་རྐྱེན་གྱིས་གསར་དུ་མ་སྐྱེས་པ་ཡེ་ནས་ཡིན་པ་</a><a data-m="1871695" data-d="3667">རང་བྱུང་གི་ཡེ་ཤེས་ཡིན་པས་ན་མེད་པ་ཆད་པའི་མཐའ་ལས་གྲོལ་བ་ཡིན། </a><a data-m="1875362" data-d="3551">ཆོས་ཉིད་ཀྱི་ལྟ་བ་འདི་ལ་རྣམ་རྟོག་གི་དྲི་མ་མེད་པའི་ཕྱིར་ན། </a><a data-m="1878913" data-d="2892">ཡོད་པ་རྟག་པའི་མཐའ་ལས་ཀྱང་གྲོལ་བ་ཡིན། </a><a data-m="1881805" data-d="3000">ཆོས་ཉིད་ཀྱི་ཡུལ་ཡུལ་ཅན་ཟེར་གཉིས་མེད་པའི་ཕྱིར་ན་</a><a data-m="1884805" data-d="3916">ཡུལ་མེད་མིང་དང་བྲལ་བས་ཡོད་མེད་གཉིས་ཀའི་མཐའ་ལས་གྲོལ་བ་ཡིན། </a><a data-m="1888721" data-d="3279">ཆོས་ཉིད་རོལ་པ་དེ་ལས་ཡུལ་དང་ཡུལ་ཅན་གཉིས་ཀར་སྣང་བས་</a><a data-m="1892000" data-d="4099">གཉིས་མེད་ཀྱི་མཐའ་ལས་གྲོལ་བ་ཡིན། འདི་གྲོལ་བ་འདིའང་གསར་དུ་གྲོལ་སོང་བ་མ་རེད། </a><a data-m="1896099" data-d="3238">ཡེ་ནས་གྲོལ་བས་ཡོངས་གྲོལ་ཆེན་པོ་ཤེས་པར་གྱིས། </a></p>
</section></article>
</div>


<p id="mengag-dzo-17" style="font-size: 26pt; color: brown;">སྒྲ་བཅུ་བདུན་པ།</p>         
<audio id="hyperplayer20" style="position:relative; width:97%" src="https://d3ctxlq1ktw2nl.cloudfront.net/staging/2024-11-19/3cd7d4d4-47cb-4852-380e-a5906465500f.mp3" type="audio/mp3" controlsList="nodownload" controls></audio>

          <div id="hypertranscript20" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="3927">གསུམ་པ་སྐྱེ་འགག་གྲོལ་བར་ས་བཟུང་ནི། །མཁའ་ལྟར་སྐྱེ་གཞི་མ་གྲུབ་སྐྱེ་བའི་མཐའ་ལས་གྲོལ། ། རོལ་པ་མ་འགགས་འགག་པའི་མཐའ་ལས་གྲོལ། །སྐྱེ་དུས་སྐྱེ་མེད་གཉིས་ཀའི་མཐའ་ལས་གྲོལ། ། </a><a data-m="3927" data-d="3799">ལྟ་བྱེད་མ་གྲུབ་གཉིས་མེད་མཐའ་ལས་གྲོལ། །རང་བཞིན་དབྱིངས་གཅིག་དག་པར་རྟོགས་པར་གྱིས། ། </a><a data-m="7726" data-d="4050">གསུངས་དུས། གསུམ་པ་ཆོས་ཉིད་ཀྱི་ལྟ་བ་དེ་ལ་གསར་དུ་སྐྱེ་བ་མེད་དུས་</a><a data-m="11776" data-d="4024">ཕར་འགག་པའང་ཡོད་རྒྱུ་མ་རེད། སྐྱེ་འགག་གཉིས་དང་གྲོལ་བའི་ས་བཟུང་བ་དེ་ལ། </a><a data-m="15800" data-d="4205">ནམ་མཁའ་ནི་ཐོག་མར་གང་དུ་སྐྱེས། ད་ལྟ་གང་དུ་འགག །</a><a data-m="20005" data-d="6867">སྐྱེ་བའི་གཞི་གཏན་ནས་ཡོད་རྒྱུ་མ་རེད་དུས། དཔེ་དེ་བཞིན་དུ་ཆོས་ཉིད་ཀྱི་ངོ་བོ་དེ་སྐྱེ་སའི་ཡུལ། </a><a data-m="26872" data-d="3745">སྐྱེ་རྒྱུའི་ཆོས་ཉིད་ཟེར་མཚན་མ་གྲུབ་པ་མེད་པས་སྐྱེ་བའི་མཐའ་ལས་གྲོལ། </a><a data-m="30617" data-d="3267">ཆོས་ཉིད་ཀྱི་རོལ་པ་སྣང་ལ་མ་འགགས་པ་ཐམས་ཅད་</a><a data-m="33884" data-d="2898">རོལ་པ་འགག་པ་མེད་པའི་རང་བཞིན་གྱིས་མཐོང་ཡོང་དུས། </a><a data-m="36782" data-d="2568">དཔེར་ན་ནམ་མཁའ་ལ་འཇའ་ཚོན་ཤར་བ་དེ་ཉིད་</a><a data-m="39350" data-d="2787">འཇའ་ཚོན་གྱིས་ཕར་ནམ་མཁའ་ལ་སྒྲིབ་ཀྱི་མ་རེད། </a><a data-m="42137" data-d="2356">ནམ་མཁས་འཇའ་ཚོན་ལ་གང་ཡང་བྱེད་ཀྱི་མ་རེད། </a><a data-m="44493" data-d="3862">དཔེ་དེ་ལྟར་དུ་སེམས་ཀྱི་རོལ་བ་འགག་པ་མེད་པ་འདི་ཡོད་ནས་བཟུང་སྟེ་</a><a data-m="48355" data-d="4979">ཡང་ཐ་མ་འགག་རྒྱུ་ཡོད་མ་རེད། ནམ་མཁའང་འདུས་མ་བྱས་པ་རེད་དེ་ཡིན་དུས། </a><a data-m="53334" data-d="2657">རོལ་པ་མ་འགགས་འགག་པའི་མཐའ་ལས་གྲོལ། </a><a data-m="55991" data-d="5585">སྐྱེ་འོང་པའི་དུས་ན་སྐྱེ་མེད་དབྱེར་མེད་ཆོས་རྣམས་ཡོད་མེད་གཉིས་ཀྱི་མཐའ་ལས་གྲོལ། </a><a data-m="61576" data-d="3974">ལྟ་བྱེད་ཀྱི་ཡུལ་མ་གྲུབ་པས་ཡོད་མེད་གཉིས་མེད་ཀྱི་མཐའ་ལས་གྲོལ་བ་ཡིན། </a><a data-m="65550" data-d="3401">རང་བཞིན་དབྱིངས་གཅིག་གི་བདག་ཉིད་དོན་འདི་རྟོགས་པར་གྱིས་ཤིག །</a><a data-m="68951" data-d="3833">བཞི་པ་སྣང་སྟོང་ལས་གྲོལ་ས་བཟུང་ནི། །རང་བཞིན་གསལ་བས་སྟོང་པའི་མཐའ་ལས་གྲོལ། ། </a><a data-m="72784" data-d="3963">རྣམ་པར་མི་རྟོག་སྣང་བའི་མཐའ་ལས་གྲོལ། །དབྱེ་བསལ་མེད་པས་གཉིས་ཀའི་མཐའ་ལས་གྲོལ། ། </a><a data-m="76747" data-d="4516">གཟའ་གཏད་མེད་པས་གཉིས་མེད་མཐའ་ལས་གྲོལ། །རང་གྲོལ་མཉམ་པ་ཆེན་པོར་ཤེས་པར་གྱིས། ། </a><a data-m="81263" data-d="4612">གསུངས། བཞི་པ་ཆོས་ཉིད་ཀྱི་ལྟ་བ་དེ་སྣང་ཆ་ཀ་བ་བུམ་པ་ལྟ་བུ། </a><a data-m="85875" data-d="4831">སྟོང་ཆ་ཅི་ཡང་མེད་པའི་སྟོང་པ་ཆད་སྟོང་གཉིས་ཀྱི་གྲོལ་ས་བསྟན་པ་ནི། </a><a data-m="90706" data-d="4171">ཆོས་ཉིད་ཀྱི་ངོ་བོ་སྟོང་པ་ཉིད་ཡིན་ནའང་རང་བཞིན་གསལ་བ་ཡིན་པའི་ཕྱིར་ན་</a><a data-m="94877" data-d="3762">སྟོང་པ་ཆད་པའི་མཐའ་ལས་གྲོལ་བ་ཡིན། རང་བཞིན་གསལ་བ་དེ་ལ་</a><a data-m="98639" data-d="4432">ཡུལ་དང་ཡུལ་ཅན་གྱི་རྣམ་པར་མི་རྟོག་པས་ན་སྣང་བའི་མཐའ་ལས་གྲོལ་བ་ཡིན། </a><a data-m="103071" data-d="6363">རང་བཞིན་གསལ་བ་དང་རྣམ་པར་མི་རྟོག་པ་གཉིས་ཀ་སོ་སོ་རེ་དབྱེ་བ་མེད་པས་ན་</a><a data-m="109434" data-d="3356">གཉིས་ཀའི་མཐའ་ལས་གྲོལ་བ་ཡིན། དེ་ལ་དེ་ཡིན་འདི་ཡིན་ཟེར་རྒྱུ་</a><a data-m="112790" data-d="2875">དམིགས་གཏད་ཀྱི་གཟའ་གཏད་མེད་པས་ན་གཉིས་མེད་ཀྱི་མཐའ་ལས་གྲོལ། </a><a data-m="115665" data-d="2395">རང་གྲོལ་མཉམ་པ་ཆེན་པོར་ཤེས་པར་གྱིས། </a><a data-m="118060" data-d="4462">ལྔ་པ་རྟག་ཆད་ལས་གྲོལ་ས་བཟུང་ནི། །ཅི་ཤར་ངོ་བོ་སྟོང་པས་རྟག་པའི་མཐའ་ལས་གྲོལ། ། </a><a data-m="122522" data-d="4819">སྟོང་པ་སྣ་ཚོགས་འཆར་བས་ཆད་པའི་མཐའ་ལས་གྲོལ། །སྣང་སྟོང་འདུ་འབྲལ་མེད་པས་གཉིས་ཀའི་མཐའ་ལས་གྲོལ། ། </a><a data-m="127341" data-d="5260">ལྟ་མཁན་རང་ངོ་དག་པས་གཉིས་མེད་མཐའ་ལས་གྲོལ། །ཐམས་ཅད་ཡེ་ནས་མ་སྐྱེས་གདོད་ནས་དག་པར་གཟུང༌། ། </a><a data-m="132601" data-d="4906">གསུངས། ད་ཆོས་ཉིད་ཀྱི་ངོ་བོ་ལ་རྟག་ཆད་ལས་གྲོལ་བའི་ཚུལ་ཡིན་ན། </a><a data-m="137507" data-d="4818">ཆོས་ཉིད་ཀྱི་ངོ་བོ་ལས་ཅི་ཤར་ནའང་ངོ་བོ་སྟོང་པ་ལས་མ་འདས་པ་ཡིན་པའི་ཕྱིར་ན་</a><a data-m="142325" data-d="4135">རྟག་བརྟན་ཐེར་ཟུག་ཕྱི་རོལ་མུ་སྟེགས་པའི་བདག་ཤེས་རིག་གི་སྐྱེས་བུ་ཟེར་བ་</a><a data-m="146460" data-d="3989">དེའི་མཐའ་ལས་གྲོལ་བ་ཡིན། སྟོང་པ་དེའང་ནང་ནས་རོལ་པ་འགག་པ་མེད་པ་</a><a data-m="150449" data-d="2635">འཁོར་འདས་ཀྱི་སྣ་ཚོགས་ཐམས་ཅད་སྣང་བསྡད་པའི་ཕྱིར་ན། </a><a data-m="153084" data-d="4899">ཅི་ཡང་མེད་པ་ཆད་ལྟའི་མཐའ་ལས་གྲོལ་བ་ཡིན། སྣང་བའི་ཕུགས་འདི་སྟོང་པ་ལ་ཤར། </a><a data-m="157983" data-d="4041">སྟོང་པའི་བདག་ཉིད་སྣང་བ་ཤར། སྣང་སྟོང་གཉིས་སོ་སོར་འདུ་འབྲལ་མེད་པས་ན་</a><a data-m="162024" data-d="2347">རྟག་ཆད་གཉིས་ཀའི་མཐའ་ལས་གྲོལ་བ་ཡིན། </a><a data-m="164371" data-d="3307">དེ་སྣང་སྟོང་འདུ་འབྲལ་མེད་པའི་ཆོས་ཉིད་འདི་ངོ་ཤེས་འོང་དུས་</a><a data-m="167678" data-d="3698">ལྟ་མཁན་གྱི་མཁན་པོ་གཅིག་དང༌། བལྟ་སའི་ཡུལ་གཉིས་མེད་པས་ན་</a><a data-m="171376" data-d="5351">གཉིས་མེད་ཀྱི་མཐའ་ལས་གྲོལ་བ་ཡིན། ཐམས་ཅད་ཡེ་ནས་མ་སྐྱེས་གདོད་ནས་དག་པར་ཟུངས་ཤིག །</a><a data-m="176727" data-d="7457">དྲུག་པ་བཟང་ངན་གྲོལ་བར་ས་བཟུང་ནི། །མཐོན་པོར་མ་ཆད་བཟང་པོའི་མཆོག་འཛིན་སངས། ། </a><a data-m="184184" data-d="4894">དམའ་མོར་མ་ཆད་ངན་པའི་སྤང་བློ་སངས། །གཉིས་སུ་མ་ཆད་གཉིས་འཛིན་རང་སར་སྟོང༌། ། </a><a data-m="189078" data-d="4335">གཉིས་མེད་མ་ཆད་མུ་མཐའ་ཀུན་ལས་གྲོལ། །དེ་ལྟར་ལྟ་བའི་རྫོང་ཆེན་མ་ཤེས་ན། ། </a><a data-m="193413" data-d="6050">རང་ཚུགས་མི་ཐུབ་གོལ་སྒྲིབ་ལྡང་བ་དང༌། །འོག་མའི་དོན་ལས་བོགས་མི་ཐོན་པར་འགྱུར། ། </a><a data-m="199463" data-d="10375">དེས་ན་ས་བཟུང་གནད་ཀྱི་མན་ངག་གཅེས། །ད་དྲུག་པ་བཟང་ངན་ཐམས་ཅད་རང་གྲོལ་གྱི་ངོ་བོ་ཡིན་ཏེ། </a><a data-m="209838" data-d="4296">གང་རེད་ཟེར་ན། ཆོས་ཉིད་ཀྱི་ལྟ་བ་འདི་ཡར་མཐོ་བཞག་རྒྱུའི་མཐོ་མཐོ་བྱས་</a><a data-m="214134" data-d="4248">ང་རྒྱལ་རློམ་སེམས་ཡོད་རྒྱུ་མ་རེད་དུས། དེ་ཕྱིར་ན་བཟང་པོའི་མཆོག་འཛིན་བྲལ་བ་རེད། </a><a data-m="218382" data-d="2322">དེ་ནས་ན་ཚ་གདོན་བགེགས་རྐྱེན་ངན་འབྱུང་ན། </a><a data-m="220704" data-d="4545">འབྱུང་ཡུལ་འདི་མ་དམའ་ཞུམ་བཞག་རྒྱུ་ཡོད་མ་རེད་དེ་ངན་པའི་མཐའ་ལས་གྲོལ་བ་ཡིན། </a><a data-m="225249" data-d="4355">བཟང་ངན་གཉིས་རིས་སུ་མ་ཆད་པས་གཉིས་འཛིན་རང་སར་དུ་གྲོལ་བ་ཡིན། </a><a data-m="229604" data-d="6760">གཉིས་མེད་ཀྱི་ངོ་བོ་དེ་གཉིས་མེད་མ་ཆད་པས་ན། ཡོད་མེད། </a><a data-m="236364" data-d="4072">མིན་མེད་གཉིས་ཀ་ལས་གྲོལ་བ་ཡིན། དེ་ལྟར་ལྟ་བའི་རྫོང་ཆེན་གྱི་གནད་དྲུག་འདི་</a><a data-m="240436" data-d="5894">ཚུལ་བཞིན་དུ་མ་ཤེས་ན་ཆོས་ཉིད་ཀྱི་ངོ་བོ་རང་ཚུགས་མི་ཐུབ། </a><a data-m="246330" data-d="3371">ཆོས་ཉིད་དངོས་པོ་ཞེན་པ་ལ་སོགས་པའི་གོལ་སྒྲིབ་ལྡང་བ་དང༌། </a><a data-m="249701" data-d="6135">ཐེག་པ་འོག་མའི་ལྟ་བའི་དོན་ལས་བོགས་འཐོན་པ་མི་འགྱུར་བ་ཡིན་པས་ན། </a><a data-m="255836" data-d="3616">དེས་ན་ས་བཟུང་གནད་ཀྱི་མན་ངག་གཅེས་པ་ཡིན་ནོ། ། </a><a data-m="259452" data-d="4659">(401)རྣམ་རྟོག་གྲོགས་སུ་སློང་བའི་ཆོས་དྲུག་ནི། །རྣམ་ཤེས་རང་ཡལ་བསེར་བུ་ལྟ་བུར་ཁྱེར། ། </a><a data-m="264111" data-d="4708">རང་བྱུང་ཡེ་ཤེས་ནང་ནས་འཆར་བ་ཡིན། །འགྱུ་བ་རང་དག་བར་སྣང་གློག་ལྟར་སྦྱངས། ། </a><a data-m="268819" data-d="6879">ཅི་འགྱུས་རང་གསལ་ཡེ་ཤེས་འཆར་བ་ཡིན། །དྲན་པ་རང་སངས་ཆུ་རྙོག་ལྟ་བུར་ཁྱེར། ། </a><a data-m="275698" data-d="5955">ཅི་དྲན་རང་བྱུང་རྒྱལ་བའི་དགོངས་པར་འཆར། །ཅི་རྟོག་ཆོས་ཉིད་ལིངས་པ་གྲོགས་སུ་ཁྱེར། ། </a><a data-m="281653" data-d="4538">བླང་དོར་མེད་པའི་དགོངས་པ་ཁོང་ནས་འཆར། །འཛིན་མེད་རང་ཟད་ཡུལ་མེད་གྲོགས་སུ་ཁྱེར། ། </a><a data-m="286191" data-d="6556">གཞི་མེད་མཐོང་ཡལ་ཡེ་ཤེས་རང་ལ་འཆར། །རང་གདངས་གསལ་དག་ཀློང་གསལ་གྲོགས་སུ་ཁྱེར། ། </a><a data-m="292747" data-d="5980">ཝལ་པོ་རྗེས་མེད་ཡེ་ཤེས་ཁོང་ནས་འཆར། །དེ་ལྟར་ཉམས་སུ་ལེན་པའི་རྣལ་འབྱོར་ལ། ། </a><a data-m="298727" data-d="6140">རྣམ་རྟོག་ཉིད་ལས་ཡེ་ཤེས་འཆར་བ་ཡིན། །ཤིང་སྐམ་དག་ལས་མེ་ཆེན་འབར་བ་ལྟར། ། </a><a data-m="304867" data-d="2492">ཐམས་ཅད་གྲོགས་སུ་འཆར་བ་ཤིན་ཏུ་གཅེས། ། </a><a data-m="307359" data-d="6527">གསུངས་ནས་བཟུང༌། ད་ལྟ་འཁྲུལ་པའི་རྩ་བ་འདྲ་འདི་གང་རེད་ཟེར་ན། </a><a data-m="313886" data-d="5001">རྣམ་རྟོག་འདི་རེད། རྣམ་རྟོག་འདིའི་མཚན་ཉིད་དེ་ཤེས་སོང་ན་སྒོམ་གྱི་གྲོགས་སུ་འགྲོ་ཡི་རེད། </a><a data-m="318887" data-d="3280">རྣམ་རྟོག་གི་མཚན་ཉིད་མ་ཤེས་ན་སྒོམ་གྱི་གྲོགས་སུ་མ་རེད་དུས། </a><a data-m="322167" data-d="3884">དེ་ནས་རྣམ་རྟོག་གྲོགས་སུ་སློང་བའི་ཆོས་དྲུག་ཡོད། གང་རེད་ཟེར་ན། </a><a data-m="326051" data-d="5069">རྣམ་རྟོག་འདི་རང་གི་སེམས་ལ་ཤར་འོང་དུས་ཤར་མ་ཐག་ཏུ་ཡལ་འགྲོ། </a><a data-m="331120" data-d="3676">དཔེར་ན་བར་སྣང་གི་བསེར་བུ་ལྟ་བུ་ཞིག་བར་སྣང་གི་རླུང་ལྟ་བུ་ཡིན༌། </a><a data-m="334796" data-d="5402">དེ་ཡིན་པ་འདི་ངོ་ཤེས་སོང་ན་རྣམ་རྟོག་གི་བསེར་བུ་འགྲོ་ཚར་དུས་</a><a data-m="340198" data-d="1882">ནམ་མཁའ་སྟོང་གསལ་ལྷག་བསྡད་རེད། </a><a data-m="342080" data-d="3933">དཔེ་དེ་ལྟར་རང་བྱུང་ཡེ་ཤེས་ཁོག་པའི་ནང་ནས་འཆར་འོང་བ་ཡིན། </a><a data-m="346013" data-d="6845">ད་ལྟ་རྣམ་རྟོག་མང་པོ་སེམས་ལ་འགྱུ་འོང་དུས་དེ་འགྱུ་བ་འདི། </a><a data-m="352858" data-d="2786">འགྱུ་བ་གཅིག་གི་རྗེས་སུ་མི་ཆད་པ་བར་སྣང་གི་གློག་</a><a data-m="355644" data-d="2681">སྐད་ཅིག་དང་པོ་ན་ཡོད་ན་གཉིས་པ་ན་ཡལ་འགྲོ་རེད་དུས། </a><a data-m="358325" data-d="4017">དཔེ་དེ་བཞིན་དུ་རྣམ་རྟོག་དང་པོ་ཆགས་སྡང་གི་རྣམ་རྟོག་ཡོད་ན་འདྲ། </a><a data-m="362342" data-d="4040">དད་པ་ལ་སོགས་པའི་དགེ་བའི་རྣམ་རྟོག་ཡོད་ན་འདྲ། བར་སྣང་ལ་གློག་ལྟ་བུ་ཞིག་ཤར་དུས། </a><a data-m="366382" data-d="4688">ཤར་མ་ཐག་ཆོས་ཉིད་སྟོང་པ་ཉིད་ལ་ཁོང་ཕར་སྦྱོང་ཐུབ་ན། </a><a data-m="371070" data-d="4259">རྣམ་རྟོག་ཅི་འགྱུ་བ་ཐམས་ཅད་ཡེ་ཤེས་སུ་འཆར་བ་མ་གཏོགས་འགྱུ་བ་མིན་གསུངས། </a><a data-m="375329" data-d="8240">བླང་དོར་གྱི་གནས་མི་བརྗེད་པའི་དྲན་པ་དེ་ལ་ཆེད་དུ་འཛིན་པ་མེད་པ་རང་གྲོལ་དུ་འགྲོ་བ། </a><a data-m="383569" data-d="4521">ཆུ་རྙོག་མ་ཅན་ཞིག་ཡོད་ན་ཆུ་ལ་སྒུལ་མ་བསྡད་ན་ཆུ་རྙོག་མ་དངས་འོང་རེད། </a><a data-m="388090" data-d="3153">དཔེ་དེ་བཞིན་དུ་མ་བསྒུལ་བ་བཞག་བཞག་ན་</a><a data-m="391243" data-d="3479">རྣམ་རྟོག་འདི་རྗེས་མ་དཔྱད་ནས་ཡལ་མི་འགྲོ་ཐབས་ཡོད་མ་རེད། </a><a data-m="394722" data-d="3762">དེ་ཡལ་སོང་ན་ཅི་དྲན་ཐམས་ཅད་རང་བྱུང་སངས་རྒྱས་ཀྱི་དགོངས་པ་ཡིན། </a><a data-m="398484" data-d="6310">སེམས་ལ་རྣམ་པར་རྟོག་པ་ཅི་རྟོག་ནའང་ཆོས་ཉིད་ཀྱི་ངང་ན་ལིངས་ལིངས་འགྲོ་བ་མ་གཏོགས། </a><a data-m="404794" data-d="4270">རྣམ་རྟོག་གིས་ཆོས་ཉིད་སྒྲིབ་མ་ཐུབ་ནས་ཆོས་ཉིད་ལིངས་པ་ཟེར་དུས། </a><a data-m="409064" data-d="3866">སྤྲིན་ལིངས་ལིངས་ཆུང་ཆུང་ཞིག་སྤྲིན་འདིས་ནམ་མཁའ་སྒྲིབ་ཐུབ་རྒྱུ་མ་རེད། </a><a data-m="412930" data-d="3990">དེ་ལྟ་བུ་གྲུབ་ནས་དགེ་སྡིག་བླང་དོར་མེད་པའི་གོ་འཕང་ཞིག་གཞི་ནས་ཤར། </a><a data-m="416920" data-d="2912">དེ་ནས་རྣམ་རྟོག་ལ་བཟང་ངན་གྱི་འཛིན་པ་ཟད་ནས། </a><a data-m="419832" data-d="5540">ཡུལ་དང་རྣམ་རྟོག་གཉིས་ལག་པ་སྦྲེལ་འོང་ན་དེ་ནས་རྣམ་རྟོག་མང་པོ་རེད་འོང་རྒྱུ་རེད་དེ། </a><a data-m="425372" data-d="3093">དེ་མ་ཡིན་པ་གྲོགས་སུ་ཤར་ན་གཞི་མེད་རྩལ་བྲལ་མཐོང་ནས་</a><a data-m="428465" data-d="4379">ཡེ་ཤེས་རང་ལ་འཆར་བ་ཡིན། ཆོས་ཉིད་ཀྱི་རང་གདངས་འདི་རྣམ་རྟོག་ཡིན། </a><a data-m="432844" data-d="2740">རྣམ་རྟོག་འདི་གསལ་དག་ཀློང་གསལ་གྱི་གྲོགས་སུ་ཁྱེར་ན། </a><a data-m="435584" data-d="4115">རྣམ་རྟོག་ཤར་ཤར་ནའང་རྗེས་ཤུལ་མེད་པ། དཔེར་ན་བྱ་ནམ་མཁའ་ནས་འཕུར་ན། </a><a data-m="439699" data-d="3967">བྱའི་རྗེས་དེ་རེད་ཟེར་ཡོད་མ་རེད། དཔེ་དེ་ལྟ་བུ་རྣམ་རྟོག་ཤར་ནའང་</a><a data-m="443666" data-d="2136">རྗེས་མེད་དག་ན་ཡེ་ཤེས་ཁོང་ནས་འཆར། </a><a data-m="445802" data-d="3528">དེ་ལྟར་རྣམ་རྟོག་གྲོགས་སུ་ཁྱེར་བའི་ཉམས་སུ་ལེན་པའི་རྣལ་འབྱོར་པ་དེ་ལ་</a><a data-m="449330" data-d="3760">རྣམ་རྟོག་ཉིད་ཡེ་ཤེས་འཆར་བ་ཡིན་གསུངས། ད་ལྟར་དཔེར་ན། </a><a data-m="453090" data-d="3681">རྣམ་རྟོག་ལ་ཆོས་སྐུའི་མིང་བཏགས་མ་སྔ་གྲོལ་དགོས་གསུངས། </a><a data-m="456771" data-d="3292">དེའི་གནད་འདི་དེ་ཡིན་ས་རེད། ཤིང་སྐམ་དག་ལས་མེ་ཆེན་འབར་བ་ལྟར། </a><a data-m="460063" data-d="1996">ཐམས་ཅད་གྲོགས་སུ་འཆར་བ་ཤིན་ཏུ་གཅེས། </a><a data-m="462059" data-d="4295">(402) ཆོས་ཉིད་ངང་ལ་གནས་པའི་གནད་དྲུག་ནི། །རྩ་རླུང་ཁམས་རྣམས་རང་གནད་དགོད་པའི་གནད། ། </a><a data-m="466354" data-d="3554">ལུས་ནི་བསམ་གཏན་ཆོས་དྲུག་བཅའ་བ་དང༌། །ཐ་མལ་རང་གའི་འཁྲུལ་སྣང་དགྲོལ་བའི་གནད། ། </a><a data-m="469908" data-d="3783">སྣོད་བཅུད་རྒྱལ་བའི་དཀྱིལ་འཁོར་ཤེས་པ་དང༌། །བདེ་བ་ཆེན་པོ་རང་ལུགས་འབར་བའི་གནད། ། </a><a data-m="473691" data-d="3982">འོག་སྒོ་བསྡམས་ཏེ་སྟེང་རླུང་བསྡུ་བ་དང༌། །རྟོག་མེད་ཆོས་ཉིད་ངང་ལ་གནས་པའི་གནད། ། </a><a data-m="477673" data-d="5456">ལྕེ་རྩེ་གྱེན་ཟློག་རྐན་གཉིས་མ་རེག་བྱ། །རང་གསལ་ཡེ་ཤེས་མཁའ་ལ་དག་པའི་གནད། ། </a><a data-m="483129" data-d="4335">མིག་གཉིས་མཐོ་གང་ནམ་མཁར་གཏད་པ་དང༌། །གཉུག་མའི་ཡེ་ཤེས་ལྷུན་གྱིས་གྲུབ་པའི་གནད། ། </a><a data-m="487464" data-d="3889">སེམས་ཉིད་མ་བཅོས་གློད་ནས་དངས་སངས་བཞག །དེ་ལྟར་ཐབས་ལྡན་ཆོས་ཉིད་ངང་ལ་གནས། ། </a><a data-m="491353" data-d="3808">བརྩོན་པས་གནད་དུ་བསྣུན་ཅིག་སྐལ་ལྡན་ཀུན། ། </a><a data-m="495161" data-d="8399">གསུངས་ནས་བཟུང་སྟེ། ཆོས་ཉིད་ངང་ལ་གནས་པའི་གནད་དྲུག་ཡོད། གང་རེད་ཟེར་ན། </a><a data-m="503560" data-d="5401">ལུས་ལ་ཡོད་པའི་རྩ་རླུང་ཁམས་ཐམས་ཅད་རང་བབ་མ་བཅོས་ལྷོད་ཕར་བཞག་བཞག་ནས་བཟུང་སྟེ། </a><a data-m="508961" data-d="4220">དེ་ནས་ཡེ་ཤེས་ཀྱི་རྩ་རླུང་ཐིག་ལེ་མ་གཏོགས་ཡོད་མ་རེད་དེ། </a><a data-m="513181" data-d="5827">དེ་ཕྱིར་ན་ལུས་འདི་ཡེ་ཤེས་ཀྱི་རྩ། ཡེ་ཤེས་ཀྱི་རླུང༌། ཡེ་ཤེས་ཐིག་ལེ་སྒོ་འབྱེད་པའི་ཕྱིར། </a><a data-m="519008" data-d="3238">རྣམ་སྣང་ཆོས་བདུན་བཅའ་བ་གཅེས་གསུངས། </a><a data-m="522246" data-d="4695">ངག་གི་སྐད་མང་པོ་བཅད་རྒྱུ་འདི་སྐད་ཆ་མང་པོ་འདིས་འཁྲུལ་པ་སྐྱེ་འོང་རྒྱུ་རེད་དུས། </a><a data-m="526941" data-d="6617">དེ་སྐད་ཆ་མང་པོ་མི་བཤད་པ་གཏམ་མི་སྨྲ་བས་རང་གའི་ངང་ལ་བཞག་བཞག་ན། </a><a data-m="533558" data-d="2943">སྣོད་བཅུད་ཐམས་ཅད་རྒྱལ་བའི་དཀྱིལ་འཁོར་དུ་ཤེས་པ་ཡིན། </a><a data-m="536501" data-d="2661">བདེ་བ་ཆེན་པོ་རང་གི་ལུས་ལ་འཆར་བའི་གནད་ཡོད། </a><a data-m="539162" data-d="4980">འོག་རླུང་མ་མི་བཏང་བར་འོག་སྒོ་བསྡམས་ཏེ་དེའི་སྟེང་དུ་སྟེང་རླུང་མནན། </a><a data-m="544142" data-d="5110">འོག་རླུང་དང་སྟེང་རླུང་གཉིས་ཁ་སྦྱར་ནས་ལྟེ་བའི་ཐད་ཀར་ནས་</a><a data-m="549252" data-d="4344">ཕར་འཇུམ་སྟེ་བཞག་ན་རྟོག་མེད་ཆོས་ཉིད་ཀྱི་ངང་ལ་གནས་པའི་གནད་ཡིན། </a><a data-m="553596" data-d="4422">དེ་ནས་ལྕེའི་རྩེ་མོ་འདི་གྱེན་དུ་བཟློག་སྟེ་རྐན་མ་རེག་ཙམ་ཏོག་ཙམ་</a><a data-m="558018" data-d="4598">ལྕེ་གྱེན་དུ་བསྟན་ན་རང་གསལ་གྱི་ཡེ་ཤེས་འདི་མཁའ་ལ་དག་པའི་གནད་ཡིན། </a><a data-m="562616" data-d="4225">མིག་གིས་བལྟས་ནའང་མཐོ་གང་གི་ནམ་མཁའ་ལ་ཕ་ཐད་ཀར་ལྟ་བ་འདི། </a><a data-m="566841" data-d="2005">གཉུག་མའི་ཡེ་ཤེས་ལྷུན་གྱིས་གྲུབ་པའི་གནད། </a><a data-m="568846" data-d="3853">དེ་ཚེ་ན་སེམས་ཉིད་མ་བཅོས་པ་གློད་ནས་རང་དངས་སུ་འགྱུར། </a><a data-m="572699" data-d="3505">དེ་ལྟར་ཐབས་དྲུག་དང་ལྡན་པའི་ཆོས་ཉིད་ཀྱི་ངང་ལ་གནས་པས། </a><a data-m="576204" data-d="2231">བརྩོན་པས་གནད་དུ་བསྣུན་ཅིག་སྐལ་ལྡན་ཀུན། </a><a data-m="578435" data-d="2759">སེམས་ཀྱི་གནས་ལུགས་འཆར་བར་འགྱུར། </a><a data-m="581194" data-d="3932">(403) ཆོས་ཉིད་ངང་ལ་བཞག་ཐབས་རྣམ་དྲུག་ནི། །མན་ངག་དྲུག་གིས་ཤེས་པར་བྱ་བ་ལ། ། </a><a data-m="585126" data-d="3905">དང་པོ་དུས་གསུམ་དབྱེར་མེད་མན་ངག་གིས། །གཉིས་འཛིན་བློ་ཡི་རྟོག་མཐའ་བསལ་བ་ནི། ། </a><a data-m="589031" data-d="5554">འདས་རྗེས་མི་དཔྱད་མ་འོངས་སྔུན་མི་བསུ། །ད་ལྟར་འཛིན་མེད་ངང་དུ་ལྷན་གྱིས་བཞག །</a><a data-m="594585" data-d="5453">གསུངས་ནས་བཟུང་སྟེ། ཆོས་ཉིད་ཀྱི་ངང་ལ་མ་བཅོས་པ་རང་བབ་ཏུ་བཞག་པའི་མན་ངག་དྲུག་ཡོད། </a><a data-m="600038" data-d="2314">མན་ངག་དྲུག་ཡིན་ན། དེ་གང་རེད་ཟེར་ན། </a><a data-m="602352" data-d="2720">དང་པོ་འདས་པའི་རྣམ་རྟོག །མ་འོངས་ཀྱི་རྣམ་རྟོག །</a><a data-m="605072" data-d="4660">ད་ལྟ་བའི་རྣམ་རྟོག་ཐམས་ཅད་ཤར་ཙམ་མ་གཏོགས་དོན་ལ་གྲུབ་པ་མེད་པ་རེད། </a><a data-m="609732" data-d="2739">དེ་ཐམས་ཅད་ཆོས་ཉིད་སྟོང་པ་ཉིད་གཅིག་ཡིན་པའི་གནས་སྐབས་</a><a data-m="612471" data-d="4320">གཉིས་འཛིན་གྱི་བློའི་རྣམ་རྟོག་གི་མཐའ་བསལ་ཏེ། འདས་པའི་རྗེས་མི་དཔྱད། </a><a data-m="616791" data-d="4244">མ་འོངས་པའི་སྔུན་མི་བསུ། ད་ལྟར་འཛིན་མེད་ཀྱི་ངང་དུ་ལྷན་གྱིས་བཞག་དགོས་པ་ཡིན། </a><a data-m="621035" data-d="3812">དེ་དུས་གསུམ་དབྱེར་མེད་ཀྱི་མན་ངག་འདི་ནི། </a><a data-m="624847" data-d="3769">ཐི་བྱ་ཚང་དུ་འཇུག་པའི་མན་ངག་གིས། །རེ་དོགས་གཉིས་ཀྱི་རྟོག་མཐའ་བསལ་བ་ནི། ། </a><a data-m="628616" data-d="5388">ད་ལྟར་སེམས་ལ་འབྱུང་འཇུག་ཉིས་མེད་པས། །མ་ཡེངས་མཉམ་ཉིད་ངང་ལ་གློད་ལ་ཞོག །</a><a data-m="634004" data-d="5093">ཅེས་གསུངས་དུས། ད་དེའི་རྗེས་སུ་ཐི་བྱ་ཚང་དུ་འཇུག་ཚེ། </a><a data-m="639097" data-d="3037">ཐི་བྱས་ཚང་མ་བཅས་སྔོན་གནོད་པ་ཡོད་མེད་ལྟ། </a><a data-m="642134" data-d="2942">ཚང་བཅས་ཚར་ནས་ཐེ་ཚོམ་མེད་པ་དེ་ནང་དུ་འགྲོ་རྒྱུ་རེད། </a><a data-m="645076" data-d="4182">དཔེ་དེ་བཞིན་ངའི་སྒོམ་འདི་རེད་ཀྱི་འདུག་བསམ་རྒྱུའི་རེ་བ་རེ་རེ་བྱས། </a><a data-m="649258" data-d="2073">རེད་ཀྱི་མིན་འདུག་བསམ་དུས་དོགས་པ་རེ་རེ་བྱས། </a><a data-m="651331" data-d="3245">རེ་དོགས་མང་པོ་རེད་སོང་ན་ནེ་ཙོ་གཟེབ་ཏུ་ཆུད་པ་ལྟ་བུ་རེད། </a><a data-m="654576" data-d="3708">དེ་རྣམ་རྟོག་གི་མཐའ་བསལ་ཏེ་ད་ལྟར་གྱི་སེམས་ལས་</a><a data-m="658284" data-d="4232">རྣམ་རྟོག་བསལ་དུས་འབྱུང་འོང་རྒྱུ་དང་ཕར་འཇུག་འགྲོ་རྒྱུ་གཉིས་སུ་མེད། </a><a data-m="662516" data-d="4588">འདི་རེད་ན་མ་རེད་ན་མ་བཅོས་གཉུག་མའི་ངོ་བོ་ལ་ཡེ་ནས་ཡོད་རྒྱུ་རེད་དུས། </a><a data-m="667104" data-d="3848">དེ་མ་ཡེངས་པའི་ངང་དུ་མཉམ་པ་ཉིད་དུ་ཞོག་དང་དེས་འགྲིག་གི་རེད། </a><a data-m="670952" data-d="4673">སྐྱེས་བུ་བྱ་བ་བཏང་བའི་མན་ངག་གིས། །གཟའ་གཏད་འཛིན་པའི་རྟག་མཐའ་བསལ་བ་ནི། ། </a><a data-m="675625" data-d="5001">སེམས་ཉིད་གནས་ལུགས་མ་བཅོས་མཉམ་པའི་ངང༌། །འཛིན་བྲལ་ཆེན་པོར་བོར་ལ་ཕྱམ་གཅིག་བཞག །</a><a data-m="680626" data-d="3559">གསུངས་ནས་བཟུང་སྟེ། ད་དཔེར་ན་སྐྱེས་བུ་ཞིག་གིས་</a><a data-m="684185" data-d="3834">བྱ་བ་ལས་ཀ་གང་ཡང་མ་བྱས་གསོ་དལ་བྱས་བསྡད་ན། ཁོ་སྐྱིད་པོ་འོང་གི་རེད། </a><a data-m="688019" data-d="5188">དཔེ་དེ་བཞིན་དད་པ་དང་མོས་གུས་ཤར་འོང་ན་ངས་ཡག་པོ་རེད་ཀྱི་བསམ་དེ་མང་དུ་བཅུག །</a><a data-m="693207" data-d="4144">ཆགས་སྡང་རྣམ་རྟོག་ཤར་འོང་ན་དེ་འགྲིག་གི་མིན་འདུག་བསམ་སྟེ་ཕར་དགག་བསྡད་ན། </a><a data-m="697351" data-d="4202">དེ་གཟའ་གཏད་རེད། གཟའ་གཏད་འདིའི་འཛིན་པ་ཐམས་ཅད་ཕར་བསལ་ཏེ་</a><a data-m="701553" data-d="2480">སེམས་ཉིད་ཀྱི་གནས་ལུགས་མ་བཅོས་པའི་ངང་དུ་བཞག་ནས་</a><a data-m="704033" data-d="3785">འཛིན་པ་མེད་པའི་ངང་ལ་བོར་ལ་ཕྱམ་གཅིག་ཏུ་བཞག་དགོས་པ་ཡིན། </a><a data-m="707818" data-d="3887">ཁྱུང་ཆེན་ནམ་མཁར་ལྡིང་བའི་མན་ངག་གིས། །ཐེ་ཚོམ་གཉིས་འཛིན་རྟོག་མཐའ་བསལ་བ་ནི། ། </a><a data-m="711705" data-d="7578">ཤེས་པ་མཐར་བཅད་རང་བྱུང་རྣལ་མའི་ངང༌། །ཡངས་པ་ཆེན་པོར་བོར་ལ་ཕྱམ་གཅིག་བཞག །</a><a data-m="719283" data-d="3243">བྱ་ཁྱུང་ནམ་མཁའ་ནས་ལྡིང་འོང་ན་ང་འདི་ནས་ལྷུང་འགྲོ་</a><a data-m="722526" data-d="1749">བསམ་རྒྱུའི་དོགས་པ་གཏན་ནས་ཡོད་མ་རེད། </a><a data-m="724275" data-d="4220">དེ་ཕྱིར་ན་དེའི་ངང་དེ་ལ་ཐེ་ཚོམ་གཉིས་འཛིན་གྱི་རྟོག་པ་བསལ་དགོས་ཏེ། </a><a data-m="728495" data-d="4590">ཅི་རེད་ཟེར་ན། འདས་པའི་རྣམ་རྟོག་གི་རྗེས་མི་དཔྱད། མ་འོངས་རྣམ་རྟོག་གིས་མདུན་མི་བསུ། </a><a data-m="733085" data-d="4407">ཤེས་པ་བར་ལམ་གྱི་ཕུགས་བཅད་རང་བྱུང་རྣལ་མ་མ་བཅོས་པའི་ངང་དུ་བཞག་ན། </a><a data-m="737492" data-d="5187">འཁོར་འདས་ཐམས་ཅད་ལ་ཁྱབ་སོང་བས་རྒྱ་ཆེན་པོའི་དེའི་ངང་ལ་ཕྱམ་གཅིག་ཏུ་ཞོག །</a><a data-m="742679" data-d="4684">ནམ་ལངས་ཉི་ཤར་དག་པའི་མན་ངག་གིས། །ཡུལ་སྣང་སྣ་ཚོགས་རྟོག་མཐའ་བསལ་བ་ནི། ། </a><a data-m="747363" data-d="4598">དབང་པོ་མི་བསྡུ་འགྱུ་བ་མི་དགག་པར། །ཚོགས་དྲུག་ལྷུག་པར་བཏང་སྟེ་གློད་ལ་བཞག །</a><a data-m="751961" data-d="4825">གསུངས་ནས་བཟུང༌། དཔེར་ན་ནམ་ལངས་ནས་ཉི་མ་ཤུགས་ཀྱིས་ཤར་འོང་རྒྱུ་རེད། </a><a data-m="756786" data-d="1919">ནམ་ལངས་ནས་ཉི་མ་མི་ཤར་བ་སྲིད་རྒྱུ་མ་རེད། </a><a data-m="758705" data-d="4528">དཔེ་དེ་བཞིན་ཕྱི་གཟུགས་སྒྲ་དྲི་རོའི་ཡུལ་སྣང་ཤར་འོང་ན་དེའི་སྟེང་དུ་</a><a data-m="763233" data-d="8839">རྣམ་རྟོག་འདི་ཕར་ཤོར་མ་བཞག །ཚོགས་དྲུག་གི་ཡུལ་མི་མཐོང་བ་རེད་རྒྱུ་མ་རེད་དེ་</a><a data-m="772072" data-d="4161">དེའི་ནང་དུ་དབང་པོ་མ་བསྡུ་གསུངས། ངའི་རྣམ་རྟོག་ཡུལ་གྱི་སྟེང་དུ་</a><a data-m="776233" data-d="2676">དབང་པོ་ཤོར་བཞག་རེད་བསམ་ཚུར་བསྡུ་ཡང་མི་དགོས་གསུངས་རེད། </a><a data-m="778909" data-d="4866">རྣམ་རྟོག་འདི་ཡུལ་བཟང་པོ་རེད། ཡིད་དུ་འོང་བ་རེད། </a><a data-m="783775" data-d="4792">འདི་ཡིད་དུ་མི་འོང་བ་རེད་བསམ་རྣམ་རྟོག་འགྱུ་འོང་ནའང་དེ་འགྱུ་བ་འདི་མི་དགག །</a><a data-m="788567" data-d="3720">བཟང་པོ་ལ་ཆགས་པའང་མི་བྱེད། ངན་པ་ལ་སྡང་བ་མི་བྱེད། </a><a data-m="792287" data-d="3432">ཚོགས་དྲུག་ལྷུག་པར་དུ་བཏང་སྟེ་གློད་ལ་བཞག་པར་བྱ་བ་ཡིན། </a><a data-m="795719" data-d="5226">མཚན་མ་རང་སར་དངས་པའི་མན་ངག་གིས། །སྣ་ཚོགས་རྣམ་རྟོག་རྟོག་མཐའ་བསལ་བ་ནི། ། </a><a data-m="800945" data-d="4575">ཅི་སྣང་ཡུལ་ལ་བླང་དོར་གཉིས་མེད་པར། །མ་བཅོས་སོ་མའི་ངང་ལ་ཇི་བཞིན་བཞག །</a><a data-m="805520" data-d="3744">དེ་ལྟར་བཞག་རྣམས་གཉིས་མེད་ངང་གནས་པས། །མཐའ་གྲོལ་ཀློང་ཡངས་དགོངས་པ་འཆར་བར་ངེས། ། </a><a data-m="809264" data-d="3573">གསུངས་དུས། དེ་ནས་རྟག་ཆད་ཀྱི་མཚན་མ་རང་སར་དངས་པའི་མན་ངག་ལས། </a><a data-m="812837" data-d="4873">དགེ་སྡིག་གི་རྣམ་རྟོག་སྣ་ཚོགས་པ་འཕྲོ་འོང་ནའང་དེ་ལ་རྣམ་རྟོག་གི་མཐའ་བསལ་ཏེ། </a><a data-m="817710" data-d="4513">རྣམ་རྟོག་གི་ངོ་བོ་ཅི་འབྱུང་ན་བླང་བྱ་དགེ་བ་ཆེད་དུ་བསྒྲུབ་རྒྱུ་མེད། </a><a data-m="822223" data-d="3848">དོར་བྱ་སྡིག་པ་ཆེད་དུ་སྤང་རྒྱུའང་མེད་པ་མ་བཅོས་སོ་མའི་ངང་ལ་བཞག །</a><a data-m="826071" data-d="5434">དེ་ལྟར་བཞག་ན་གཉིས་མེད་ཀྱི་ཡེ་ཤེས་རང་ལ་ཡེ་ནས་གནས་པ་འདིའི་ངང་དུ་གནས་པས། </a><a data-m="831505" data-d="3272">རྟག་ཆད་ཀྱི་མཐའ་ལས་གྲོལ་བའི་ཀློང་ཡངས་ཀྱི་དགོངས་པ་འདི་</a><a data-m="834777" data-d="5546">རང་གི་རྒྱུད་ལ་རང་ཤུགས་ཀྱིས་འཆར་བར་འགྱུར་བ་ཡིན་ནོ། </a><a data-m="845703" data-d="3063">(404) །སྒོམ་པའི་སྤྱི་སྐྱོན་རྣམ་དྲུག་བསྟན་པ་ནི། །གསལ་དངས་མ་ཕྱེད་མི་རྟོག་ལྟེང་པོར་སོང༌། ། </a><a data-m="848766" data-d="11468">ཆེད་དུ་གསལ་བསྒོམས་ཡེ་ཤེས་ཕྱོགས་ཆད་སོང༌། །འཕྲོ་བ་ནང་བསྡུས་སེམས་འཛིན་ཀོལ་ཙེར་སོང༌། ། </a><a data-m="860234" data-d="5422">གཏིང་གསལ་མ་རྟོགས་ཁ་འབྱམས་ཕྱལ་བར་སོང༌། །གཏིང་ཐག་མ་ཆོད་ཐེ་ཚོམ་རྐྱེན་དབང་སོང༌། ། </a><a data-m="865656" data-d="4940">སྒོ་གསུམ་བཅོས་མས་རྣམ་རྟོག་ཉིང་འཁྲུལ་སོང༌། །དེ་ལྟར་སྐྱོན་དྲུག་གང་བྱུང་སྒྲིབ་པ་སྟེ། ། </a><a data-m="870596" data-d="2825">ཡང་དག་དོན་འདོད་རྣམས་ཀྱིས་བསལ་ནས་བསྒོམ། ། </a><a data-m="877641" data-d="6775">ཉམས་ལེན་སྒོམ་པའི་མཉམ་བཞག་བྱེད་པ་སྤྱི་ལ་སྐྱོན་དྲུག་ཡོད། </a><a data-m="884416" data-d="5164">གང་རེད་ཟེར་ན། ཤེས་པ་གསལ་དངས་མ་ཕྱེད་པ་སེམས་མི་རྟོག་པ་</a><a data-m="889580" data-d="4856">ཞི་གནས་ལྟེང་པོ་འབྱུང་སོང་ན་ལྷག་མཐོང་མེད། སྒོམ་པའི་སྐྱོན་དུ་འགྲོ་བ་ཡིན། </a><a data-m="894436" data-d="5078">སྒོམ་པ་འོད་གསལ་བའི་ཆོས་ཉིད་ཅིག་ཡོད་དགོས་རེད་བསམ་ནས་</a><a data-m="899514" data-d="3717">གསལ་བ་བློ་ཡིས་བཟོས་ན་ཡེ་ཤེས་ཕྱོགས་རིས་ཀྱི་ངང་དུ་སྒོམ་འགྲོ་བ་ཡིན། </a><a data-m="903231" data-d="5410">རྣམ་རྟོག་འཕྲོ་བ་ཐམས་ཅད་གཏན་ནས་འཕྲོ་མི་ཉན་བསམ་ནས་</a><a data-m="908641" data-d="4784">རྣམ་རྟོག་འཕྲོ་བ་ཆེད་དུ་བཀག་སྟེ་ནང་དུ་བསྡུ་ན་སེམས་འཛིན་ཀོལ་ཙེར་སོང་སོང་དུས། </a><a data-m="913425" data-d="4920">སེམས་གནས་པ་འདི་ལ་གཙོ་བོར་བྱེད་བཞག་རྒྱུ་དུམ་བུ་གཅིག་ལ་བཟུང་བཞག་རྒྱུ་མེད། </a><a data-m="918345" data-d="3864">གཏིང་གསལ་མ་རྟོགས་ཟེར་ཆོས་ཉིད་གཏིང་ནས་གསལ་བ་ཞིག་ཡོད་དགོས་རེད་མ་གཏོགས། </a><a data-m="922209" data-d="5412">ཁ་རྐྱང་པས་བཟུང་སྟེ་རྫོགས་པ་ཆེན་པོ་དང༌། གཏིང་གསལ་ཟེར་བཤད་བསྡད་ཀྱིས་མི་ཕན། </a><a data-m="927621" data-d="3427">གཏིང་ཐག་ཆོད་མ་ཆོད་ཐེ་ཚོམ་བྱེད་འོང་སོང་ན། </a><a data-m="931048" data-d="5068">ཞེ་གཏིང་ནས་འདི་ཆོས་ཉིད་ཀྱི་ལྟ་བ་རེད་བསམ་རྒྱུའི་ཡིད་ཆེས་བསྐྱེད་དགོས་རེད་མ་གཏོགས། </a><a data-m="936116" data-d="7091">དེ་མ་སྐྱེས་ནས་བཟུང་སྟེ་ཁ་སྟོང་པས་ལྟ་བའི་གདིང་ཐོབ་ཐུབ་ཀྱི་མ་རེད། </a><a data-m="943207" data-d="8149">སྒོ་གསུམ་རང་བབ་ལྷོད་པ་རུ་མ་བཞག་པ་བཅོས་མ་བྱེད་དེ་དེ་བྱས་ན། </a><a data-m="951356" data-d="2624">རྣམ་རྟོག་གི་འཁྲུལ་པ་ལས་ཀྱང་ཉིང་འཁྲུལ་སོང༌། </a><a data-m="953980" data-d="2769">དེ་ལྟར་སྐྱོན་དྲུག་གང་བྱུང་ཡང་སྒྲིབ་པ་སྟེ། </a><a data-m="956749" data-d="3158">ཡང་དག་དོན་འདོད་རྣམས་ཀྱིས་སྐྱོན་དྲུག་པོ་འདི་བསལ་ནས་བསྒོམ་དགོས། </a><a data-m="959907" data-d="4288">(405) གོལ་ས་དྲུག་གི་རྣམ་གྲངས་བསྟན་པ་ནི། །སྐྱེ་མཆེད་མུ་བཞིའི་སྒོམ་པ་ཡིད་བྱེད་དང༌། ། </a><a data-m="964195" data-d="4486">ཀུན་རྫོབ་རྒྱུ་འབྲས་མེད་འཛིན་ཆད་ལྟ་དང༌། །གཟུང་འཛིན་མི་འགྱུར་རྟག་པ་ཆེན་པོར་འཛིན། ། </a><a data-m="968681" data-d="4005">ཡུལ་སྣང་དགྲ་དང་ཚེར་མར་བལྟས་ནས་སོང༌། །ཐམས་ཅད་སེམས་བསྡུས་རང་རིག་རང་གསལ་བསྒོམ། ། </a><a data-m="972686" data-d="4168">རྟོག་ཚོགས་ལྷར་གྱུར་དོན་ལས་འགྱངས་པ་སྟེ། དེ་དྲུག་མ་སོང་ཆོས་ཉིད་ཕྱོགས་བྲལ་ཀློང༌། ། </a><a data-m="976854" data-d="5344">མཉམ་པ་ཆེན་པོའི་ངང་ལས་མ་འདས་གཅེས། །གསུངས་ནས་བཟུང་སྒོམ་གྱི་གོལ་ས་རྣམ་པ་དྲུག་ཡོད། </a><a data-m="982198" data-d="3252">གང་རེད་ཟེར་ན། རྣམ་ཤེས་མཐའ་ཡས། ནམ་མཁའ་མཐའ་ཡས། </a><a data-m="985450" data-d="4576">ཅི་ཡང་མེད་པ། ཡོད་མིན་མེད་མིན་བཞིར་སོང་ན་གཟུགས་མེད་བསྐྱེད་མཆེད་མུ་བཞི་</a><a data-m="990026" data-d="4721">ལ་གོལ་ཡིད་བྱེད་ཀྱི་ལྟ་བ་རེད་འགྲོ་ཡིན། ཀུན་རྫོབ་ཀྱི་རྒྱུ་འབྲས་བསླུ་བ་མེད་པ་འདི་</a><a data-m="994747" data-d="3169">ཀུན་རྫོབ་ཙམ་དུ་བསླུ་བ་མེད་པ་རེད་དེ་བསླུ་མེད་མ་རེད་</a><a data-m="997916" data-d="2540">རྒྱུ་འབྲས་ལས་འདས་ཚར་ཡིན་ཟེར་ན་ན་ཆད་ལྟ་ཡིན། </a><a data-m="1000456" data-d="3350">གཟུང་འཛིན་གྱི་མི་འགྱུར་བ་རྟག་པ་ཆེན་པོ་རུ་འཛིན་ཏེ་</a><a data-m="1003806" data-d="4308">ཕྱི་རོལ་མུ་སྟེགས་པའི་གཙོ་བོ་དང་དབང་ཕྱུག་ལྟ་བུ་ནི་དེ་ཡང་གོལ་ས་ཡིན། </a><a data-m="1008114" data-d="4374">ཡུལ་སྣང་ཐམས་ཅད་ཏིང་ངེ་འཛིན་གྱི་གེགས་བྱེད་འདུག་བསམ་</a><a data-m="1012488" data-d="7327">དགྲ་དང་ཚེར་མ་རུ་བལྟས་ནས་བསམ་གཏན་སྒོམ་པའི་གེགས་སུ་འབྱུང་བ་ཡིན། </a><a data-m="1019815" data-d="4025">ཐམས་ཅད་སེམས་སུ་བསྡུས་ཏེ་རང་རིག་རང་གསལ་གྱི་ངོ་བོ་བསྒོམ་ན་</a><a data-m="1023840" data-d="2075">ཀུན་གཞི་རྣམ་ཤེས་སྒོམ་དུ་འདོད་པ་ཡིན། </a><a data-m="1025915" data-d="9142">བསྐྱེད་རིམ་གྱི་གནད་དང་མི་ལྡན་པས་རྟོག་ཚོགས་ཐམས་ཅད་ལྷ་རུ་གྱུར་ན་དངོས་གྲུབ་ཀྱི་དོན་ལས་འགྱངས་པ་སྟེ། </a><a data-m="1035057" data-d="4590">དེ་དྲུག་མ་སོང་ཆོས་ཉིད་ཕྱོགས་བྲལ་ཀློང༌། མཉམ་པ་ཆེན་པའི་ངང་དུ་མ་འདས་པ་ཡིན། </a><a data-m="1039647" data-d="4038">(406) སྐྱོན་དྲུག་བྱུང་ན་བཅོས་པའི་ཐབས་དྲུག་ནི། །མཁའ་ལ་སྤྲིན་དེངས་ལྟ་བུར་བཅོས་པ་ནི། ། </a><a data-m="1043685" data-d="4659">སེམས་ཀྱི་ཆོ་འཕྲུལ་སྣ་ཚོགས་ཅི་ཤར་ཡང༌། །ཆོས་ཉིད་མཁའ་ལ་རང་བཞིན་དངས་པས་བཅོས། </a><a data-m="1048344" data-d="4568">ཁང་སྟོང་རྐུན་མས་ཕྱིན་ལྟར་བཅོས་པ་ནི། །རྣམ་རྟོག་ངོ་བོ་རང་བཞིན་མེད་པ་དེ། ། </a><a data-m="1052912" data-d="7313">ཅི་སྐྱེས་དུས་ནས་མ་སྐྱེས་ངོས་བཟུང་མེད། །གློད་པ་ཙམ་ལས་བསལ་དུ་མེད་པར་བཅོས། ། </a><a data-m="1060225" data-d="4491">དགུན་གྱི་ནགས་མེ་མཆེད་ལྟར་བཅོས་པ་ནི། །ཡུལ་རྟོག་ཅི་བྱུང་དེ་ཉིད་ངོ་བརྟགས་པས། ། </a><a data-m="1064716" data-d="3712">ཆོས་ཉིད་གྲོགས་སུ་སྦར་བས་བཅོས་པར་བྱ། །དུག་ལ་སྔགས་ཀྱིས་བཏབ་ལྟར་བཅོས་པ་ནི། ། </a><a data-m="1068428" data-d="4126">རྣམ་རྟོག་སྐྱེ་མེད་ངང་དུ་བསད་པས་བཅོས། །འབངས་ཀྱིས་རྒྱལ་པོ་མཐོང་ལྟར་བཅོས་པ་ནི། ། </a><a data-m="1072554" data-d="4419">དུག་ལྔ་སྐྱེས་དུས་ངོས་བཟུང་རང་གློད་པས། །ཆོས་ཉིད་དོན་དང་རང་ངོ་ཕྲད་པར་བཅོས། ། </a><a data-m="1076973" data-d="3659">གཟིངས་ཀྱི་བྱ་རོག་ལྟ་བུར་བཅོས་པ་ནི། །འཕྲོ་རྒོད་ཅི་བྱུང་ཆོས་ཉིད་ལྡོག་པ་ལས། ། </a><a data-m="1080632" data-d="6270">གཞན་དུ་འགྲོ་ས་མེད་པའི་ངང་དུ་བཅོས། །དེ་ལྟར་གནད་དྲུག་འགྱུ་དྲན་ཅི་སྐྱེས་ཀུན། ། </a><a data-m="1086902" data-d="2575">རང་ཐོག་རང་དག་རང་སངས་དགྲོལ་བ་གཅེས། ། </a><a data-m="1089477" data-d="6183">གསུངས་ནས་བཟུང། ད་ཡང་སྒོམ་གྱི་སྐྱོན་དྲུག་འོང་ན་དེ་བཅོས་དགོས་པ་ཡིན། </a><a data-m="1095660" data-d="6611">གང་རེད་ཟེར་ན། དཔེར་ན་ནམ་མཁའ་ལ་སྤྲིན་ཡོད་ན་ནམ་མཁའི་སྤྲིན་དེ་རང་བབས་སུ་བཞག་སྟེ། </a><a data-m="1102271" data-d="3125">སྤྲིན་ཡོད་ན་དགའ་རྒྱུ། མེད་ན་མི་དགའ་བ་མི་བྱེད་དུས་སྤྲིན་དེ་</a><a data-m="1105396" data-d="2074">རང་ལུགས་ཀྱིས་གློ་བུར་དུ་དངས་འགྲོ་རེད། </a><a data-m="1107470" data-d="3515">དེས་ན་སེམས་ཀྱི་བཟང་ངན་གྱི་ཆོ་འཕྲུལ་སྣ་ཚོགས་ཅི་ཤར་ནའང་</a><a data-m="1110985" data-d="3265">ཆོས་ཉིད་ཀྱི་ནམ་མཁའ་ལ་བཟོ་བཅོས་མ་བྱེད་རང་བཞིན་དུ་བཞག་བཞག་ན། </a><a data-m="1114250" data-d="4195">དེ་ནས་བཅོས་ཐུབ་འགྲོ་རྒྱུ་རེད། ཁང་པ་སྟོང་པའི་ནང་རྐུ་མ་སོང་སོང་ན་</a><a data-m="1118445" data-d="3636">ཁང་པ་སྟོང་པ་རེད་དུས། རྐུ་མ་ལ་ནོར་འཐོབ་རྒྱུའང་ཡོད་མ་རེད། </a><a data-m="1122081" data-d="4890">ཁང་པ་ལ་ནོར་ཤོར་རྒྱུའང་ཡོད་མ་རེད། དཔེ་དེ་བཞིན་རང་གི་སེམས་ལ་རྣམ་རྟོག་ཅི་ཤར་འོང་ན། </a><a data-m="1126971" data-d="3905">རྣམ་རྟོག་སྐྱེས་པའི་དུས་ནས་རང་བཞིན་མེད་པ་སྟོང་པ་ཉིད་ངོ་བོ་ལ་ཤེས་སོང་ན། </a><a data-m="1130876" data-d="4386">རྣམ་རྟོག་ཅི་སྐྱེས་ཐམས་ཅད་ཆོས་ཉིད་ཀྱི་ལྟ་བས་རྒྱས་ཐེབས་ན་</a><a data-m="1135262" data-d="3740">ཡུན་རིང་དུ་མི་བསྡད་པ་ཕར་ཞིག་འགྲོ་རྒྱུ་རེད་དུས་ངོས་བཟུང་མེད། </a><a data-m="1139002" data-d="5835">ངོས་བཟུང་མེད་པ་དེའི་ངང་དུ་གློད་པ་ཞིག་བྱས་ན་སྐྱོན་བསལ་དུ་མེད་པ་བཅོས་པ་ཡིན། </a><a data-m="1144837" data-d="4993">དགུན་གྱི་ནགས་ལ་མེ་མཆེད་ན་དགུན་ཤིང་ཐམས་ཅད་སྐམ་པོ་རེད་འགྲོ་དུས་</a><a data-m="1149830" data-d="4701">མེ་མཆེད་སླ་ཡི་རེད་དུས། དཔེ་དེ་བཞིན་ཡུལ་འདོད་ཡོན་ལྔའི་རྣམ་རྟོག་ཅི་བྱུང་སོང༌། </a><a data-m="1154531" data-d="2694">རྣམ་རྟོག་བྱུང་བའི་ཆགས་སྡང་འདིའི་ངོ་བོ་ལ་བལྟས་པས། </a><a data-m="1157225" data-d="4023">འདོད་ཡོན་ལྔ་ཡིས་ཆོས་ཉིད་གྲོགས་སུ་འཆར་བ་མ་གཏོགས་གནོད་པ་མེད། </a><a data-m="1161248" data-d="2230">དུག་ལ་སྔགས་ཤིག་བཏབ་བཞག་ནས་བཟུང་</a><a data-m="1163478" data-d="2679">དུག་གིས་འཆིར་མི་ནུས་པ་ལུས་ཀྱི་བཅུད་ལེན་རེད་འགྲོ་རེད། </a><a data-m="1166157" data-d="3986">དཔེ་དེ་བཞིན་དུ་རྣམ་རྟོག་ཐམས་ཅད་སྐྱེ་མེད་རང་གྲོལ་གྱི་ངང་དུ་བསད་བཞག་ན་</a><a data-m="1170143" data-d="3769">རྣམ་རྟོག་གིས་སྒོམ་གྱི་གྲོགས་སུ་འོང་བ་མ་གཏོགས་སྐྱོན་བྱེད་ཀྱི་མ་རེད། </a><a data-m="1173912" data-d="10363">མི་འབངས་ཐམས་ཅད་ཀྱིས་རྒྱལ་པོ་མཐོང་འོང་ན། </a><a data-m="1184280" data-d="5198">ཞེ་ས་བཀུར་སྟི་བྱེད་དུས། རྒྱལ་པོ་མཐོང་མ་ཐག་གུས་པ་བྱེད་དགོས་རེད། </a><a data-m="1189478" data-d="3687">དཔེ་དེ་བཞིན་དུ་དུག་ལྔ་པོ་ཉོན་མོངས་དུག་ལྔ་རང་གི་རྒྱུད་ལ་གང་སྐྱེས་ན། </a><a data-m="1193165" data-d="3664">ཉོན་མོངས་དུག་ལྔ་རེད་བསམ་ངོས་བཟུང་སྟེ་དེ་ལ་ཞེན་མེད། སྒོམ་མེད། </a><a data-m="1196829" data-d="1676">གཉིས་མེད་ཀྱི་ངང་དུ་གློད་བཞག་ན། </a><a data-m="1198505" data-d="4167">ཆོས་ཉིད་ཀྱི་དོན་ཡེ་ཤེས་ལྔའི་རང་ངོ་ལ་ཤུགས་ཀྱིས་ཕྲད་འོང་བ་ཡིན། </a><a data-m="1202672" data-d="2515">གཟིངས་ཀྱི་ནང་ནས་བྱ་རོག་ཞིག་བཏང་བཞག་ན། </a><a data-m="1205187" data-d="4022">མཐའི་རྒྱ་མཚོ་ཆེ་སོང་བས་བྱ་རོག་འདི་ཉིན་གང་འགྲོ་དུས་</a><a data-m="1209209" data-d="3974">ཆུ་སྲིན་ཆུའི་ཁ་ལ་ལྡིང་བསྡད་དེའི་སྟེང་དུ་འབབ་འགྲོ་དུས་</a><a data-m="1213183" data-d="4123">དེ་མ་གཏོགས་དེ་ནས་འབབ་ས་མེད་གཟིངས་སྟེང་དུ་ཚུར་འཁོར་འོང་རེད། </a><a data-m="1217306" data-d="2856">དཔེ་དེ་བཞིན་རྣམ་རྟོག་འཕྲོ་རྒོད་ཅི་བྱུང་ནའང་</a><a data-m="1220162" data-d="2894">དེ་ནས་ཆོས་ཉིད་སྐྱེ་བ་མེད་པའི་གདིང་ཐོབ་སོང་ན། </a><a data-m="1223056" data-d="2296">ཆོས་ཉིད་ཀྱི་ངང་དུ་སླར་ལྡོག་འོང་རེད་མ་གཏོགས། </a><a data-m="1225352" data-d="1899">རྣམ་རྟོག་འགྲོ་ས་མེད་པའི་ངང་དུ་བཅོས། </a><a data-m="1227251" data-d="3810">དེ་ལྟར་གནད་དྲུག་གིས་འགྱུ་བའི་རྣམ་རྟོག་ཅི་སྐྱེས་ནའང་</a><a data-m="1231061" data-d="3432">རང་ཐོག་རང་དག་རང་སར་ལྷོད་བཞག་ན་འཁྲུལ་པ་མ་ཡིན། </a><a data-m="1234493" data-d="5550">(407) ཡང་དག་རྟོགས་པའི་གདེང་གི་རྟགས་དྲུག་ནི། །སྐྱོན་ཡོན་གང་ལའང་དཔའ་བཀོང་ཞུམ་པ་མེད། ། </a><a data-m="1240043" data-d="4195">གདོས་བཅས་ལུས་ལ་རང་སེམས་ཆོས་སྐུར་ཞུགས། །འཁོར་བར་མ་ཆགས་གཞན་དོན་སྐྱོ་དུབ་མེད། ། </a><a data-m="1244238" data-d="7919">གོལ་སྒྲིབ་ཕྱོགས་བྲལ་ཐིག་ལེ་ཉག་གཅིག་རྫོགས། །བདུད་རྣམས་ཆོས་ཉིད་བར་ཆད་ཉམ་ང་མེད། ། </a><a data-m="1252157" data-d="4814">བདེ་སྡུག་མཁའ་ཀློང་སྤང་བླང་རེ་དོགས་མེད། །དེ་ལྟར་རྟོགས་རྣམས་གནས་ལུགས་མཐར་ཕྱིན་འགྱུར། ། </a><a data-m="1256971" data-d="6567">གསུངས་དུས། ད་ཡང་ཡང་དག་པ་རྟོགས་པ་རྒྱུད་ལ་ཡོད་པའི་གདིང་ཚད་རྣམ་པ་དྲུག་ཡོད། </a><a data-m="1263538" data-d="3482">གང་རེད་ཟེར་ན། སྐྱོན་གྱི་རྣམ་པ་ཤར་འོང་ནའང་</a><a data-m="1267020" data-d="2905">དེ་ངའི་སྒོམ་འདི་སྐྱོན་འདུག་བསམ་སྟེ་སེམས་ཞུམ་པ་མེད། </a><a data-m="1269925" data-d="3420">ཡོན་ཏན་གྱི་རྣམ་པ་ཤར་འོང་ན་འདི་ཡོན་ཏན་ཆེན་པོ་རེད་བསམ་སྟེ་</a><a data-m="1273345" data-d="4599">དེ་ལ་འཛིན་པ་མེད་དུས་ན་དེ་དཔའ་བཀོང་བ་དང་ཞུམ་པ་མེད་པ་ཡིན། </a><a data-m="1277944" data-d="4061">ལུས་གདོས་བཅས་ཀྱི་ལུས་མིའི་རྣམ་པ་ལྟར་དུ་ཡོད་ན་</a><a data-m="1282005" data-d="2723">རང་གི་སེམས་འདི་ཆོས་སྐུ་སངས་རྒྱས་ཀྱི་ངོ་བོ་རྟོགས་སོང་ན། </a><a data-m="1284728" data-d="4327">མི་ཡི་ལུས་ལ་སངས་རྒྱས་ཐུགས། །ཟེར་མཁན་དེ་རེད་འགྲོ་རྒྱུ་ཡིན་པས་དེ་གཅེས་པ་ཡིན། </a><a data-m="1289055" data-d="3293">ཁམས་གསུམ་འཁོར་བའི་སྒོ་ལུས་ངག་ཡིད་གསུམ་གྱིས་བྱ་བ་ཅི་བྱས་ན་</a><a data-m="1292348" data-d="3760">དེ་ལ་མ་ཆགས་པའི་ངང་ནས། དེ་ནས་འཁོར་བ་གནས་པའི་སེམས་ཅན་ཐམས་ཅད་ཀྱི་</a><a data-m="1296108" data-d="3104">གཞན་གྱི་དོན་བྱེད་རྒྱུ་སྐྱོ་དུབ་མེད་པ་ཞིག་དགོས། </a><a data-m="1299212" data-d="3634">ཆོས་ཉིད་ཀྱི་ངོ་བོ་ལ་ཡོད་མེད་གང་གི་ཚུལ་དུའང་མ་གྲུབ། </a><a data-m="1302846" data-d="4664">ཡོད་པ་རྟག་པ་དང༌། མེད་པ་ཆད་པའི་མཐའ་གང་གི་ཕྱོགས་སུ་མ་ལྷུང་</a><a data-m="1307510" data-d="3012">ཐིག་ལེ་ཉག་གཅིག་གི་ཀློང་དུ་རྫོགས་སོང་བ་ཡིན། </a><a data-m="1310522" data-d="3036">བདུད་ཐམས་ཅད་བར་དུ་གཅོད་པ་རེད་བསམ་སྟེ་</a><a data-m="1313558" data-d="6494">སྤང་བྱའི་ཚུལ་དུ་མི་ལྟ་བ་ཆོས་ཉིད་རང་བཞིན་གྱི་ངོ་བོ་ཆོས་ཉིད་ཀྱི་རྒྱན་དུ་ཤེས་སོང་ན། </a><a data-m="1320052" data-d="3645">དེ་ཡོན་ཏན་གྱི་གསལ་འདེབས་རེད་འགྲོ་དུས་ཉམ་ང་མེད་ཟེར། </a><a data-m="1323697" data-d="4292">བདེ་བ་ཆེད་དུ་ལེན་རྒྱུ་དང༌། སྡུག་བསྔལ་ཆེད་དུ་སྤང་མི་དགོས་པ་</a><a data-m="1327989" data-d="3566">གཉིས་ཀ་ཆོས་ཉིད་ཀྱི་ངོ་བོ་ཉམས་ལེན་གྱི་བོགས་འདོན་པར་བྱེད་པ་ཡིན། </a><a data-m="1331555" data-d="2851">དེ་ལྟར་རྟོགས་ན་གནས་ལུགས་ཀྱི་རྟོགས་པ་མཐར་ཕྱིན་འགྱུར། </a><a data-m="1334406" data-d="3650">(408) ཡང་དག་བརྟན་པ་ཐོབ་པའི་ཚད་དྲུག་ནི། །སྣང་སྲིད་ཆོས་རྣམས་སྒྱུ་མའི་རང་སྣང་ཞིང༌། ། </a><a data-m="1338056" data-d="4732">རང་བཞིན་མེད་པའི་རྟགས་ལ་རྒྱུན་དུ་འཆར། །ཉོན་མོངས་ངོ་བོ་ཡེ་ནས་ཀ་དག་པས། ། </a><a data-m="1342788" data-d="3483">དུག་ལྔ་མི་འཁྲུགས་རང་གསལ་ཡེ་ཤེས་འཆར། །སྐྱོན་ཡོན་ཡེ་ཤེས་ཆེན་པོར་ཡེ་ཤར་བས། ། </a><a data-m="1346271" data-d="3734">བླང་དོར་གཉིས་ཀྱི་འདུན་པ་རང་སངས་འཆར། །སྙིང་པོའི་དོན་ལ་གཞན་སྣང་མེད་རྟོགས་པས། ། </a><a data-m="1350005" data-d="3596">དྲན་རྟོག་ཆོས་ཉིད་ངང་དུ་གསལ་བ་དང༌། །སེམས་ཉིད་ནོར་བུ་རང་ལ་རྙེད་གྱུར་པས། ། </a><a data-m="1353601" data-d="4247">འཆི་འཕོའི་འཇིགས་བྲལ་ཉམ་ང་མེད་པ་འཆར། །རང་སེམས་ཆོས་ཉིད་སངས་རྒྱས་དོན་མཐོང་བས། ། </a><a data-m="1357848" data-d="4405">བརྩོན་འགྲུས་རེ་དོགས་འཆིང་བ་གྲོལ་བ་འཆར། །དེ་འདྲའི་རྣལ་འབྱོར་མངོན་པར་སངས་རྒྱས་ཡིན། ། </a><a data-m="1362253" data-d="5263">གསུངས་ནས་བཟུང༌། ཆོས་ཉིད་ཡང་དག་པའི་དོན་ལ་བརྟན་པ་ཐོབ་པའི་གང་ཟག་ཡིན་ན། </a><a data-m="1367516" data-d="4323">སྣང་སྲིད་ཀྱི་ཆོས་རྣམས་ཐམས་ཅད་སྒྱུ་མ་དང་རྨི་ལམ་ལྟ་བུའི་རང་བཞིན་ཡིན་དུས། </a><a data-m="1371839" data-d="2744">རང་སྣང་རང་བཞིན་མེད་པའི་རྟགས་ལས་བརྟེན་ཏེ་</a><a data-m="1374583" data-d="3125">དེ་ལ་ཆགས་སྡང་གི་མུན་པ་ཐམས་ཅད་གཅད་འགྲོ་རྒྱུ་ཡིན། </a><a data-m="1377708" data-d="2909">ཉོན་མོངས་ཀྱི་ངོ་བོ་དེ་ཡེ་ནས་ཀ་དག་གི་རང་བཞིན། </a><a data-m="1380617" data-d="3596">ཡེ་ཤེས་ལྔའི་རང་བཞིན་འདི་ཤེས་སོང་ན་ཉོན་མོངས་ཤར་གྲོལ་དུས་མཉམ་སྟེ་</a><a data-m="1384213" data-d="4332">ཉོན་མོངས་པ་དུག་ལྔས་རྒྱུད་མི་འཁྲུགས་པ་ཡེ་ཤེས་ནང་ནས་ཤར་འོང་བ་ཡིན། </a><a data-m="1388545" data-d="4878">སྐྱོན་དང་ཡོན་ཏན་གཉིས་ཀ་སྤང་བླང་མེད་པ་ཡེ་ཤེས་ཆེན་པོ་ཡེ་ནས་ཤར་ན། </a><a data-m="1393423" data-d="3141">སྐྱོན་དོར་བྱ་རུ་མེད། ཡོན་ཏན་བླང་བྱ་རུ་མེད་དེ་</a><a data-m="1396564" data-d="2746">སྤང་བླང་གཉིས་ཀའི་འདུན་པ་རང་སངས་སུ་འཆར་འགྲོ། </a><a data-m="1399310" data-d="7536">ཆོས་ཉིད་སྙིང་པོའི་དོན་དེ་གདུལ་བྱ་གཞན་སྣང་རྟོགས་བྱ་མེད་པ་རྟོགས་དུས་</a><a data-m="1406846" data-d="2356">དྲན་རྟོག་ཆོས་ཉིད་ཀྱི་ངང་དུ་གསལ་འགྲོ་བ་ཡིན། </a><a data-m="1409202" data-d="3705">ནོར་བུ་ལས་དགོས་འདོད་བྱུང་བ་ལྟར་དུ་སེམས་ཀྱི་གནས་ལུགས་</a><a data-m="1412907" data-d="3640">རང་ལ་སྤངས་རྟོགས་ཀྱི་ཡོན་ཏན་ཐམས་ཅད་འབྱུང་བར་བྱས་ན། </a><a data-m="1416547" data-d="6278">སང་འཆི་བ་ཐོག་ཏུ་འབབ་ནའང་འཆི་འཕོའི་འཇིགས་པ་དང་བྲལ་ཉམ་ང་བག་ཚ་མེད་པ་ཞིག་ཡིན། </a><a data-m="1422825" data-d="2958">རང་སེམས་ཆོས་ཉིད་སངས་རྒྱས་ཀྱི་དོན་མཐོང་བས། </a><a data-m="1425783" data-d="2522">བརྩོན་འགྲུས་དང་རེ་དོགས་ཀྱི་འཆིང་བ་ལས་གྲོལ་བའི་དགོངས་པ་འཆར་བ་ཡིན། </a><a data-m="1428305" data-d="3476">དེ་འདྲའི་རྣལ་འབྱོར་མངོན་པར་རྫོགས་པ་སངས་རྒྱས་པ་ཡིན་ནོ། </a><a data-m="1434471" data-d="3812">(409) །དགོངས་པ་ཀློང་དུ་གྱུར་པའི་གདེང་དྲུག་ནི། །ཆོས་རྣམས་མཐའ་བྲལ་དབུ་མར་རྟོགས་པ་དང༌། ། </a><a data-m="1438283" data-d="4192">ཟུང་འཇུག་འོད་གསལ་ཆེན་པོར་རྟོགས་པ་དང༌། །མཉམ་ཉིད་བདེ་བ་ཆེན་པོར་རྟོགས་པ་དང༌། ། </a><a data-m="1442475" data-d="3641">གཉིས་མེད་ཐིག་ལེ་ཉག་གཅིག་རྟོགས་པ་དང༌། །ལྷུན་གྲུབ་ཕྱོགས་བྲལ་ཆེན་པོར་རྟོགས་པ་དང༌། ། </a><a data-m="1446116" data-d="4160">ཀ་དག་རྣལ་མར་རྟོགས་པ་མཐར་ཕྱིན་ཡང༌། །དེ་དག་རྟོགས་པར་འདོད་པ་པོ་མེད་ཅིང༌། ། </a><a data-m="1450276" data-d="4152">རྟོགས་པ་ཉིད་ལ་རློམ་པའི་སེམས་མེད་པས། །སྒྱུ་མའི་རྣལ་འབྱོར་དཔེ་དང་བྲལ་བ་ཡིན། ། </a><a data-m="1454428" data-d="5774">གསུངས་དུས། ཆོས་ཉིད་ཀྱི་དགོངས་པ་ཀློང་དུ་གྱུར་ཏེ་གདེང་ཐོབ་པའི་གདེང་ཚད་དྲུག་ཡོད། </a><a data-m="1460202" data-d="3990">གང་རེད་ཟེར་ན། ཆོས་ཐམས་ཅད་ཡོད་མེད་ཀྱི་རྟག་ཆད་ཀྱི་མཐའ་དང་བྲལ་བ་</a><a data-m="1464192" data-d="2230">དབུ་མ་ཆེན་པོའི་དགོངས་པ་རུ་རྟོགས་པ་དང༌། </a><a data-m="1466422" data-d="4636">རྟག་ཆད་མཐའ་དང་བྲལ་བའི་དབུ་མ་དེ་ཡང་སྟོང་པ་སྟོང་རྐྱང་དུ་མ་ཡིན་པ་</a><a data-m="1471058" data-d="3068">ཟུང་འཇུག་འོད་གསལ་ཆེན་པོའི་དགོངས་པ་རུ་རྟོགས་པ་དང༌། </a><a data-m="1474126" data-d="2783">འོད་གསལ་ཆེན་པོའི་དགོངས་པ་དེའི་ཀློང་ནས་གཞལ་ན་</a><a data-m="1476909" data-d="5969">འཁོར་བ་དང་མྱ་ངན་ལས་འདས་པ་མཉམ་པ་ཉིད་བདེ་བ་ཆེན་པོ་ཡེ་ཤེས་ཀྱི་རོལ་པ་རྟོགས་པ་དང༌། </a><a data-m="1482878" data-d="4557">འཁོར་འདས་སྤང་བླང་གཉིས་སུ་མེད་པ་ཐིག་ལེ་ཉག་གཅིག་གི་དགོངས་པ་རྟོགས་པ་དང༌། </a><a data-m="1487435" data-d="3357">ཐིག་ལེ་ཉག་གཅིག་གི་འོད་གསལ་ལྷུན་གྲུབ་ཀྱི་ཆ་དེ་</a><a data-m="1490792" data-d="2969">ཕྱོགས་རིས་མེད་པ་ཀུན་ལ་ཁྱབ་པའི་དགོངས་པ་རྟོགས་པ་དང༌། </a><a data-m="1493761" data-d="3744">ངོ་བོ་ཀ་དག་རྣལ་མ་རུ་རྟོགས་པ་མཐར་ཕྱིན་ཡང༌། </a><a data-m="1497505" data-d="2668">ངས་ཆོས་ཉིད་ཀྱི་རྟོགས་པ་མངོན་དུ་གྱུར་བསྡད་ཡོད་</a><a data-m="1500173" data-d="3968">བསམ་རྒྱུའི་རྟོགས་པར་འདོད་པ་པོའི་ང་རྒྱལ་དང་རློམ་སེམས་མེད། </a><a data-m="1504141" data-d="4542">རྟོགས་པ་ཉིད་ལ་རློམ་པའི་སེམས་མེད་པས། དེ་སྒྱུ་མའི་རྣལ་འབྱོར་དཔེ་དང་བྲལ་བ་ཡིན། </a><a data-m="1508683" data-d="3761">(410) དེ་ལྟར་རྟོགས་པའི་གྲོལ་ཚུལ་རྣམ་དྲུག་ནི། །ཕྱི་རོལ་ཡུལ་རྣམས་སྣང་བའི་དུས་ཉིད་ནས། ། </a><a data-m="1512444" data-d="4260">སྣང་ཐོག་གྲོལ་བ་ཆབ་རོམ་ཆུར་ཞུ་འདྲ། །ནང་དུ་རིག་པའི་ཆོས་རྣམས་རིག་དུས་ནས། ། </a><a data-m="1516704" data-d="3679">རིག་ཐོག་གྲོལ་བ་ཆུ་བུར་ཆུར་ཐིམ་འདྲ། །བར་དུ་འགྱུ་བའི་ཡིད་གཉིས་འགྱུ་དུས་ནས། ། </a><a data-m="1520383" data-d="6732">འགྱུ་ཐོག་གྲོལ་བ་བར་སྣང་གློག་འགྱུ་འདྲ། །སྒྲ་བཏགས་མིང་རྣམས་གྲག་པའི་དུས་ཉིད་ནས། ། </a><a data-m="1527115" data-d="5028">མིང་ཐོག་གྲོལ་བ་བྲག་ཅའི་སྒྲ་དབྱངས་འདྲ། །གཟུང་བའི་གྲུབ་མཐའ་འདོད་པའི་དུས་ཉིད་ནས། ། </a><a data-m="1532143" data-d="6781">འདོད་ཐོག་གྲོལ་བ་མཁའ་ལ་འཇའ་ཡལ་འདྲ། །བསྒྲུབ་པའི་འབྲས་བུ་གྲུབ་ཐོག་ཉིད་གྲོལ་བ། ། </a><a data-m="1538924" data-d="3892">ནོར་བུའི་རྒྱལ་ལ་དགོས་འདོད་འབྱུང་བཞིན་ཏེ། །རང་བཞིན་རང་གྲོལ་གཉེན་པོ་རང་སར་དེངས། ། </a><a data-m="1542816" data-d="23943">མིང་མེད་ཡུལ་བྲལ་དགོངས་པར་ལྷུན་གྱིས་གྲུབ། །སྒྱུ་མའི་རྣལ་འབྱོར་པས་དེ་ལྟར་རྟོགས་འོང་ན་ཅི་འདྲ་རེད་ཟེར་ན། </a><a data-m="1566759" data-d="3094">ཕྱི་རོལ་གྱི་ཡུལ་རྣམས་ཐམས་ཅད་གཟུགས་སྒྲ་དྲི་རོ་རེག་བྱ་</a><a data-m="1569853" data-d="3270">མིག་ལ་སོགས་པའི་དབང་པོའི་སྒོ་ནས་སྣང་བའི་དུས་ནས། </a><a data-m="1573123" data-d="3000">སྣང་བ་དང་རིག་པ་བསླད་པ་གཉིས་པོ་སྣང་ཐོག་ཏུ་གྲོལ་འགྲོ་བ། </a><a data-m="1576123" data-d="4473">དཔེར་ན་དབྱར་ཁ་ཆབ་རོམ་ཆུ་ལ་ཞུ་བ་ལྟ་བུ། ཡུལ་ལ་བརྟེན་ཏེ་ཆགས་སྡང་མི་སྐྱེས། </a><a data-m="1580596" data-d="4353">ནང་གི་རྣམ་རྟོག་ཐམས་ཅད་རིག་པའི་ཆོས་རྣམས་རེད། རིག་པའི་དུས་ནས་རིག་ཐོག་ཏུ་གྲོལ་བ། </a><a data-m="1584949" data-d="3919">དཔེར་ན་ཆུ་ལ་ཆུ་བུར་ཐིམ་འདྲ་བ་གཉིས་སུ་མེད་པར་ལྟ་བ་ཡིན། </a><a data-m="1588874" data-d="4750">བར་དུ་གཟུང་འཛིན་གྱི་འགྱུ་བ་ཐམས་ཅད་ཡིད་གཉིས་ཀྱི་འགྱུ་བ་དབྱིངས་སུ་དག་སྟེ་</a><a data-m="1593624" data-d="3190">འགྱུ་རུ་ཐོག་ཏུ་གྲོལ་བ་བར་སྣང་གི་གློག་དང་འདྲ་བ་ཡིན། </a><a data-m="1596814" data-d="5645">དེ་ནས་ཀ་བ་དང་བུམ་པ་ལ་སོགས་པའི་མིང་དུ་བཏགས་པ་ཐམས་ཅད་སྒྲ་རུ་གྲག་པའི་དུས་ཉིད་ནས། </a><a data-m="1602459" data-d="4565">མིང་གི་ཐོག་ལ་སྒྱུ་མ་དང་རྨི་ལམ་ལྟ་བུ་གྲོལ་བ་བྲག་ཅའི་སྒྲ་དབྱངས་དང་འདྲ་བ་ཡིན། </a><a data-m="1607024" data-d="5707">རང་གིས་སེམས་ཙམ་པ། རང་རྒྱུད་པ། ཐལ་འགྱུར་པ་ལ་སོགས་པའི་</a><a data-m="1612731" data-d="1854">གྲུབ་མཐའ་ཐམས་ཅད་འདོད་པའི་དུས་ནས། </a><a data-m="1614585" data-d="3546">འདོད་པའི་ཐོག་ཏུ་གྲོལ་བ་ནམ་མཁའ་ལ་འཇའ་ཡལ་བ་འདྲ་བ་ཡིན། </a><a data-m="1618131" data-d="4151">བསྒྲུབ་པའི་འབྲས་བུ་སྐུ་དང་ཡེ་ཤེས་གྲུབ་པའི་ཐོག་ཉིད་ན་གྲོལ་བར་འགྱུར་བ་</a><a data-m="1622282" data-d="3852">ནོར་བུ་རྒྱལ་ལས་དགོས་འདོད་འབྱུང་བ་བཞིན་རང་བཞིན་གྱིས་རང་གྲོལ། </a><a data-m="1626134" data-d="4232">གཉེན་པོ་རང་སར་དེངས། མིང་མེད་ཡུལ་དང་འདྲ་བ་དགོངས་པ་ལྷུན་གྱིས་གྲུབ་པ་ཡིན། </a><a data-m="1630366" data-d="7074">དེ་ལྟར་རབ་རྣམས་སྐྱེ་ཤི་བར་དོར་གྲོལ། །ད་དེ་སྐྱེ་ཤིའི་བར་དོ་ལས་གྲོལ། </a><a data-m="1637440" data-d="4075">(411) འབྲིང་རྣམས་ཆོས་ཉིད་བར་དོར་གྲོལ་བ་ནི། །དྲུག་ཚན་གཉིས་ཀྱིས་ཤེས་པར་བྱ་བ་ལས། ། </a><a data-m="1641515" data-d="4094">ལུས་རྒྱའི་དོར་ལུགས་རྣམ་པ་དྲུག་པོ་ནི། །ཕྱི་ནང་སེམས་སུ་འདུས་པའི་དུས་ཀྱི་ཚེ། ། </a><a data-m="1645609" data-d="3527">གཟུང་བའི་ཡུལ་དང་བྲལ་བའི་དུས་ཡིན་ལ། །སེམས་ཉིད་ཡེ་ཤེས་དབང་དུ་འདུས་པའི་ཚེ། ། </a><a data-m="1649136" data-d="3614">འཛིན་པའི་སེམས་དང་རང་བཞིན་བྲལ་བ་ཡིན། །རིག་པའི་ཡེ་ཤེས་བག་ཆགས་སྦུབས་འདུས་ཚེ། ། </a><a data-m="1652750" data-d="4094">ས་རླུང་ཆུ་ལ་ཐིམ་པས་ལུས་མི་ཐེག །འཕོ་བར་བྱ་ཞིང་བཤང་གཅི་དྲི་ངན་འབྱུང༌། ། </a><a data-m="1656844" data-d="5118">ཆུ་རླུང་མེ་རུ་ཐིམ་པས་ལུས་ཀྱི་ཡན་ལག་འཕྲ། །བྱད་ལ་རྔུལ་ཆགས་ཁ་ཆུ་སྣ་ཆུ་འཛག །</a><a data-m="1661962" data-d="5088">མེ་རླུང་རླུང་ཐིམ་ཁ་སྣའི་ཆུ་སྐམ་ཞིང༌། །ལུས་ཀྱི་དྲོད་ཤོར་ཁ་སྣའི་གཟི་མདངས་སྡུད། ། </a><a data-m="1667050" data-d="3873">འདི་ཡི་དུས་སུ་རྐང་མཐིལ་དྲོད་འདུས་ན། །དམྱལ་བར་སྐྱེ་ཞིང་གསང་བར་ཡི་དྭགས་དང༌། ། </a><a data-m="1670923" data-d="5320">ལྟེ་བ་བྱོལ་སོང་སྙིང་ཁ་མི་དང་ནི། །མགྲིན་པ་ལྷ་མིན་མིག་འདུས་ལྷར་སྐྱེ་ལ། ། </a><a data-m="1676243" data-d="3787">སྤྱི་བོར་དྲོད་ཡལ་བླ་མེད་འབྲས་བུ་འཐོབ། །རླུང་གི་རླུང་རྣམས་རྣམ་ཤེས་ཐིམ་པའི་དུས། ། </a><a data-m="1680030" data-d="6340">ཕྱི་དབུགས་བརྩེགས་འབྱུང་ནང་དུ་སྡུད་མི་ཤེས། །མིག་གི་རང་འོད་སྒྲོན་མ་ཡལ་འགྱུར་ཞིང༌། ། </a><a data-m="1686370" data-d="5646">ཕྱི་ཡི་དབུགས་འཆད་རྣམ་ཤེས་འོད་གསལ་ཐིམ། །ནང་དབུགས་འཆད་ཅིང་ལུས་སེམས་འབྲལ་བ་སྟེ། ། </a><a data-m="1692016" data-d="4915">ལུས་དེ་དེར་བཞག་ཡེ་ཤེས་དབྱིངས་ལ་འཆར། །འདི་དག་ཐོག་མར་འབྱུང་བའི་ཐིམ་ཚུལ་ཡིན། ། </a><a data-m="1696931" data-d="5048">གསུངས་ནས་བཟུང་སྟེ། ད་དེ་འབྲིང་བར་དོ་སྐྱེ་ཤི་བར་དོ་ལ་གྲོལ་མ་ཐུབ་ནས་བཟུང༌། </a><a data-m="1701979" data-d="4840">དེ་ནས་ཆོས་ཉིད་བར་དོ་ལ་གྲོལ་བ་དྲུག་ཚན་གཉིས་ཀྱི་སྒོ་ནས་ཤེས་ཀྱིས། གང་རེད་ཟེར་ན། </a><a data-m="1706819" data-d="6134">ལུས་ཀྱི་རྒྱ་ལུས་པོ་འདི་རྒྱ་རེད་དེ་སེམས་དེའི་སྦུབས་ལ་འཐུམ་བསྡད་ཡོད་དུས་</a><a data-m="1712953" data-d="5073">དེ་དོར་ལུགས་རྣམ་པ་དྲུག་ཡོད། གང་རེད་ཟེར་ན། ཕྱིའི་འབྱུང་བ་ཐམས་ཅད་ནང་གི་འབྱུང་བ་ལ་ཐིམ། </a><a data-m="1718026" data-d="2493">ནང་གི་འབྱུང་བ་སེམས་སུ་འདུས་པའི་དུས་ཀྱི་ཚེ་ན། </a><a data-m="1720519" data-d="4393">གཟུང་བའི་ཡུལ་གཟུགས་སྒྲ་དྲི་རོ་རེག་བྱ་ལྔ་དང་འབྲལ་བའི་དུས་ཡིན། </a><a data-m="1724912" data-d="6657">སེམས་ཉིད་ཡེ་ཤེས་ཀྱི་དབང་དུ་འདུས་པའི་ཚེ་ན་གཟུང་བའི་ཡུལ་དང་བྲལ། </a><a data-m="1731569" data-d="3995">སེམས་དེའང་གཟུང་འཛིན་གྱི་བློ་ལས་འདས་ཏེ་འཛིན་པའི་སེམས་ཀྱང་བྲལ། </a><a data-m="1735564" data-d="5072">དེ་སེམས་གཉིས་བྲལ་ཚར་དུས་རིག་པ་ཡེ་ཤེས་ཀྱི་སྟེང་དུ་བག་ཆགས་སྦུབས་ན་འདུས་པའི་ཚེ་ན། </a><a data-m="1740636" data-d="5078">ས་རླུང་ཆུ་ལ་ཐིམ་པས་ལུས་ཀྱིས་ཡ་ལྡང་མི་ནུས། རྐང་ལག་བརྐྱང་བསྐུམ་མི་ནུས། </a><a data-m="1745714" data-d="5395">དེའི་ཚེ་ན་འཕོ་བ་འདེབས་པར་བྱ་ཞིང༌། བཤང་གཅི་དང་ལུས་ལས་དྲི་ངན་འབྱུང༌། </a><a data-m="1751109" data-d="5935">ཆུ་རླུང་མེ་རུ་ཐིམ་པའི་ཚེ་ན་ལུས་ཀྱི་ཡན་ལག་ཐམས་ཅད་འཕྲ། བྱད་དེ་གདོང་པ་ལ་རྔུལ་ཆགས། </a><a data-m="1757044" data-d="8465">ཁ་ཆུ་སྣ་ཆུ་འཛག་སྟེ་གསོག་མི་ནུས། མེ་རླུང་རླུང་ལ་ཐིམ་པས་ཁ་དང་སྣ་ཐམས་ཅད་སྐམ་པོ་ལ་ཆགས། </a><a data-m="1765509" data-d="4852">ལུས་ཀྱི་དྲོད་ཤོར་བས་ཁ་དང་སྣའི་གཟི་བརྗིད་མེད་པ་རོའི་མདོག་ཏུ་འགྱུར། </a><a data-m="1770361" data-d="3084">འདིའི་དུས་སུ་རྐང་མཐིལ་དུ་དྲོད་འདུས་ན་དམྱལ་བར་སྐྱེ། </a><a data-m="1773445" data-d="3584">གསང་གནས་སུ་དྲོད་འདུས་ན་ཡི་དྭགས། ལྟེ་བར་དྲོད་འདུས་ན་བྱོལ་སོང༌། </a><a data-m="1777029" data-d="4057">སྙིང་གར་དྲོད་འདུས་ན་མི། མགྲིན་པར་དྲོད་འདུས་ན་ལྷ་མིན་ཡིན། </a><a data-m="1781086" data-d="5911">མིག་ཏུ་དྲོད་འདུས་ན་ལྷར་སྐྱེ། སྤྱི་བོར་དྲོད་ཡལ་ན། བདེ་ཆེན་ཚངས་པའི་སྒོ་ཟེར་དུས། </a><a data-m="1786997" data-d="2449">བླ་ན་མེད་པའི་འབྲས་བུ་འཐོབ་སྟེ་ཞིང་ཁམས་སུ་སྐྱེ། </a><a data-m="1789446" data-d="2434">རླུང་གི་རླུང་རྣམས་རྣམ་ཤེས་ལ་ཐིམ་པའི་ཚེ་ན། </a><a data-m="1791880" data-d="4181">ཕྱི་དབུགས་བརྩེགས་འབྱུང་ཟེར་དབུགས་ཕྱི་ལ་ཕར་འཕེན་རྒྱུ་འདི་མང་པོ་ཕྱིར་ལུས་པ་མ་གཏོགས། </a><a data-m="1796061" data-d="5186">ནང་དུ་སྡུད་མི་ཐུབ་དབུགས་སྣ་ཐུང་ཐུང་རེད་དེ་ཕྱི་དབུགས་བརྩེགས་ནང་དུ་སྡུད་མི་ཤེས། </a><a data-m="1801247" data-d="4333">མིག་གི་རང་འོད་སྒྲོན་མ་ཡལ་ཏེ་མིག་ལ་ད་ལྟ་དེ་འདྲ་བྱས་བལྟ་ན་</a><a data-m="1805580" data-d="2732">ཐིག་ལེ་མང་པོ་ཞིག་ཡོད་པ་དེ་མི་འཆར། </a><a data-m="1808312" data-d="2870">ཕྱིའི་དབུགས་འཆད་རྣམ་ཤེས་འོད་གསལ་ལ་ཐིམ། </a><a data-m="1811182" data-d="4087">ནང་གི་དབུགས་འཆད་ལུས་དང་སེམས་གཉིས་ལྷན་ཅིག་ཏུ་འདུས་པ་འདི་འབྲལ། </a><a data-m="1815269" data-d="4185">ལུས་དེ་དེར་བཞག་དེ་ནས་ཡེ་ཤེས་བར་དོའི་དབྱིངས་ལ་འཆར། </a><a data-m="1819454" data-d="4237">འདི་དག་ཐོག་མར་འབྱུང་བའི་ཐིམ་ཚུལ་ཡིན། </a><a data-m="1823691" data-d="4112">(412) དྲུག་ཚན་གཉིས་པ་དབང་པོའི་གྲོལ་ཚུལ་ལ། །རྣམ་པ་དྲུག་ལས་དང་པོ་བསྟན་པ་ནི། ། </a><a data-m="1827803" data-d="5645">དབང་པོ་རབ་ཀྱི་རྣོན་པོ་དེ་ཉིད་ལ། །བར་དོ་མི་འཆར་ལུས་རྒྱ་བྲལ་མ་ཐག །</a><a data-m="1833448" data-d="4169">ཆོས་ཉིད་ལྷག་མཐོང་ཆེན་པོར་རང་གསལ་ནས། །སྤྲོས་པའི་མཐའ་དང་བྲལ་བར་གནས་པ་ཡིན། ། </a><a data-m="1837617" data-d="3542">ད་དབང་པོའི་རིམ་པ་གྲོལ་ཚུལ་རྣམ་པ་དྲུག་ཡོད་རེད། </a><a data-m="1841159" data-d="4665">དབང་པོ་རབ་ཏུ་གྱུར་པ་ཡིན་ན་དབང་པོ་རབ་ཀྱི་རྣོན་པོ་དེ་ཉིད་ལ། </a><a data-m="1845824" data-d="5207">ལམ་གྱི་འོད་གསལ་ད་ལྟ་སྒོམ་བསྡད་དུས། </a><a data-m="1851031" data-d="2791">དེ་ནས་གཞིའི་འོད་གསལ་ཤར་འོང་བ་དང་མཉམ་དུ་</a><a data-m="1853822" data-d="2973">དེ་གཉིས་མ་བུ་འདྲེས་ཏེ་ལུས་རྒྱ་བྲལ་མ་ཐག་ཏུ། </a><a data-m="1856795" data-d="4340">ཆོས་ཉིད་ལྷག་མཐོང་ཆེན་པོར་རང་གསལ་ནས་སྤྲོས་པའི་མཐའ་དང་བྲལ་བར་གནས་པ་ཡིན་པས་</a><a data-m="1861135" data-d="3450">དེ་ཕན་ཆད་བར་དོ་འགྲོ་མི་དགོས་པ་ཡིན། </a><a data-m="2009915" data-d="3737">གཉིས་པ་དབང་པོ་རབ་ཀྱི་རྟུལ་པོ་ནི། །སྐད་ཅིག་གསུམ་པར་གྲོལ་བ་ཐོབ་པ་སྟེ། ། </a><a data-m="2013652" data-d="4268">ལུས་སེམས་བྲལ་བའི་སྐད་ཅིག་དང་པོ་ལ༌། །རང་གསལ་ཆོས་སྐུ་རྟོག་བྲལ་ཆེན་པོ་འཆར། ། </a><a data-m="2017920" data-d="4242">སྐད་ཅིག་གཉིས་པར་ལོངས་སྐུ་ཟེར་དུ་འཆར། །སྐད་ཅིག་གསུམ་པར་འོད་གསལ་རྣམ་གྲོལ་ནས། ། </a><a data-m="2022162" data-d="1878">མཁའ་ལྟར་མཉམ་ཉིད་ཆོས་སྐུའི་ངང་དུ་གནས། ། </a><a data-m="2041410" data-d="3886">གཉིས་པ་དབང་པོ་རབ་ཀྱི་ནང་ནས་རྟུལ་པོ་འདི། </a><a data-m="2045296" data-d="5696">བར་དོ་ན་སྐད་ཅིག་མ་གསུམ་པ་ཐོག་ལ་གྲོལ་བ་ཐོབ་པ་ཡིན་ཏེ། </a><a data-m="2050992" data-d="3622">ལུས་དང་སེམས་བྲལ་བའི་སྐད་ཅིག་དང་པོ་དེ་གཞིའི་འོད་གསལ་</a><a data-m="2054614" data-d="2230">རང་གསལ་ཆོས་སྐུ་རྟོག་བྲལ་འདི་ཆེན་པོ་འཆར། </a><a data-m="2056844" data-d="4946">སྐད་ཅིག་གཉིས་པ་དེ་ལ་ལོངས་སྐུ་སྒྲ་འོད་ཟེར་གསུམ་གྱི་སྣང་བ་ཆོས་ཉིད་བར་དོ་འཆར། </a><a data-m="2061790" data-d="2375">སྐད་ཅིག་གསུམ་པ་ལ་འོད་གསལ་རྣམ་པར་གྲོལ་ནས་</a><a data-m="2064165" data-d="3987">འོད་གསལ་གྱི་སྣང་བ་ཕར་ཡལ་ཏེ་མཁའ་ལྟར་མཉམ་ཉིད་ཆོས་སྐུའི་ངང་དུ་ཆས། </a><a data-m="2068152" data-d="5964">གསུམ་པ་འབྲིང་གི་རྣོན་པོ་ཞག་གཅིག་གམ། །གསུམ་དུ་རྟོག་བྲལ་བརྒྱལ་ཐབས་གནས་པ་སྟེ། ། </a><a data-m="2074116" data-d="3632">དེ་ཉིད་སངས་ནས་ཡེ་ཤེས་འོད་དུ་འཆར། །སྐུ་ཡི་རང་འོད་གསུང་གི་རང་སྒྲ་དང༌། ། </a><a data-m="2077748" data-d="4016">ཐུགས་ཀྱི་ཟེར་གདངས་ཞག་ལྔར་འཆར་དུས་སུ། །སྐུ་གསུང་ཐུགས་སུ་རང་ངོ་ཤེས་པས་གྲོལ། ། </a><a data-m="2081764" data-d="4961">དབང་པོ་འབྲིང་གི་རྣོན་པོ་ནི། ཞག་གཅིག་གམ། ཞག་གསུམ་དུ་</a><a data-m="2086725" data-d="5180">ཀུན་གཞིའི་ངང་དུ་རྟོག་པ་དང་བྲལ་བ་བརྒྱལ་ཐབས་གནས་པ་སྟེ། </a><a data-m="2091905" data-d="4957">བརྒྱལ་ཐབས་གནས་པ་དེ་ཉིད་སངས་ནས་གཞི་སྣང་ཤར་འོང་དུས་ཡེ་ཤེས་འོད་དུ་འཆར། </a><a data-m="2096862" data-d="4000">སྐུའི་རང་འོད། གསུང་གི་སྔགས་ཀྱི་རང་སྒྲ། ཐུགས་ཀྱི་ཟེར་གདངས། </a><a data-m="2100862" data-d="5702">བསམ་གཏན་གྱི་ཞག་ལྔར་འཆར་དུས་སུ་སྐུ་གསུང་ཐུགས་ཀྱི་སྣང་བ་ཡིན་པ་རང་ངོ་ཤེས་ན་</a><a data-m="2106564" data-d="1993">དེ་ཐོག་ཏུ་མཉམ་པར་བཞག་པས་གྲོལ། </a><a data-m="2108557" data-d="5191">བཞི་པ་དབང་པོ་འབྲིང་གི་རྟུལ་པོ་ནི། །ཞག་གསུམ་བར་རམ་ལྔ་རུ་བརྒྱལ་ཐབས་གནས། ། </a><a data-m="2113748" data-d="5121">དེ་སངས་ཡེ་ཤེས་ལྔ་འཕྲོ་འོད་གསལ་ཏེ། །དངངས་སྐྲག་མ་སྐྱེས་འཇིགས་མེད་རང་སྣང་གྲོལ། ། </a><a data-m="2118869" data-d="3852">གསུངས་དུས། དབང་པོ་འབྲིང་གི་རྟུལ་པོ་ཡིན་ན། ཡང་ན་ཞག་གསུམ་དུ་བརྒྱལ། </a><a data-m="2122721" data-d="3893">ཡང་མིན་ན་ཞག་ལྔ་རུ་བརྒྱལ་ཏེ་དེ་ཚུར་སངས་འོང་བ་དང་མཉམ་དུ་</a><a data-m="2126614" data-d="4122">ཡེ་ཤེས་ཀྱི་རྣམ་པའི་ཁ་དོག་ལྔ་མཆོག་ཡོད་པ་དེ་འཕྲོ་སྟེ་འོད་གསལ། </a><a data-m="2130736" data-d="4511">དེའི་སྣང་བ་དེ་དག་ཐམས་ཅད་ལ་དངངས་སྐྲག་མ་སྐྱེས་</a><a data-m="2135247" data-d="4525">རང་རིག་པའི་རྩལ་སྣང་ཡིན་པ་དེ་ངོ་ཤེས་སོང་ན་འཇིགས་མེད་རང་སྣང་དུ་གྲོལ། </a><a data-m="2139772" data-d="4054">ལྔ་པ་དབང་པོ་ཐ་མའི་རྣོན་པོ་ནི། །ཞག་གསུམ་བར་དུ་རིག་པ་བརྒྱལ་ཐབས་གནས། ། </a><a data-m="2143826" data-d="5471">དེ་སངས་ཡེ་ཤེས་ལྔ་ཡི་འོད་གསལ་ཏེ། །ཞག་ལྔ་ལོན་ནས་ཡེ་ཤེས་སྣང་བ་ནུབ། ། </a><a data-m="2149297" data-d="4156">འོད་ལས་ཡུལ་དང་སྒྲ་ལས་ཟེར་དང་ནི། །ཟེར་ལས་རྟོག་པ་ཤར་དང་དེ་ཡི་ཚེ། ། </a><a data-m="2153453" data-d="3971">སྔོན་གྱི་ཡུལ་དང་ནོར་དང་མི་རྣམས་ཀྱི། །དྲན་པ་སད་དུས་སྔ་མའི་ཆོས་དྲན་ནས། ། </a><a data-m="2157424" data-d="9167">གཉེན་པོ་སད་དེ་འཛིན་མེད་རང་གསལ་གྱི། །ཡེ་ཤེས་རང་ཤར་བར་དོའི་སྣང་བ་གྲོལ། ། </a><a data-m="2166591" data-d="1945">ཆོས་དབྱིངས་ངང་དུ་མངོན་པར་བྱང་ཆུབ་ཡིན། ། </a><a data-m="2168536" data-d="5960">གསུངས་ནས་བཟུང། ལྔ་པ་དབང་པོ་ཐ་མའི་ནང་ནས་དབང་པོ་རྣོན་པོ་ནི། </a><a data-m="2174496" data-d="3393">ཞག་གསུམ་བར་དུ་རིག་པ་ཀུན་གཞིའི་ངང་དུ་བརྒྱལ་ཐབས་སུ་གནས། </a><a data-m="2177889" data-d="4622">དེ་ཚུར་སངས་ནས་ཡེ་ཤེས་ལྔའི་འོད་གསལ་བ་ཤེས་ཏེ་ཞག་ལྔ་ལོན་ནས། </a><a data-m="2182511" data-d="5252">ཡེ་ཤེས་ཀྱི་སྣང་བ་ཐམས་ཅད་ནུབ། འོད་ལས་ཡུལ་གཟུགས་སྒྲ་དྲི་རོ་རེག་བྱ་དང༌། </a><a data-m="2187763" data-d="3718">སྒྲ་ལས་ཟེར། ཟེར་ལས་རྣམ་པར་རྟོག་པ་ཤར་ཏེ་དེའི་ཚེ་ན། </a><a data-m="2191481" data-d="4099">རང་སྔོན་ད་ལྟ་ལུས་རྟེན་འདིའི་ཡུལ་དང་ནོར་རྫས་དང། </a><a data-m="2195580" data-d="6393">གཉེན་ཉེ་འབྲེལ་གྱི་མི་རྣམས་ཀྱིས་རང་མཐོང་གི་ཨེ་འདུག་ལྟ། </a><a data-m="2201973" data-d="2845">ཁ་ལབ་ན་གོ་ཡི་ཨེ་འདུག་ལྟ། དེ་བྱས་དུས་དྲན་པ་སད། </a><a data-m="2204818" data-d="5157">ད་སྲིད་པ་བར་དོར་སླེབས་ཡོད་པ་ཤེས་ཏེ་ཆོས་དྲན་ནས་གཉེན་པོ་སད་དེ་</a><a data-m="2209975" data-d="3402">འཛིན་མེད་རང་གསལ་གྱི་ཡེ་ཤེས་རང་ཤར་བར་དོའི་སྣང་བ་གྲོལ། </a><a data-m="2213377" data-d="3371">ཆོས་ཀྱི་དབྱིངས་ངང་དུ་མངོན་པར་བྱང་ཆུབ་པ་ཡིན། </a><a data-m="2216748" data-d="3660">དྲུག་པ་དབང་པོ་ཐ་མའི་རྟུལ་པོ་ནི། །ཞག་གཅིག་རིག་པ་བརྒྱལ་ཐབས་གནས་པ་ལས། ། </a><a data-m="2220408" data-d="4164">དེ་སངས་ཡེ་ཤེས་སྣང་བ་ཞག་གཅིག་འཆར། །དེ་ནུབ་སྔ་མའི་གཟུགས་སུ་ཡོད་སྙམ་ཞིང༌། ། </a><a data-m="2224572" data-d="3796">དབང་པོ་ཀུན་ཚང་གར་ཡང་ཐོགས་མེད་རྒྱུ། །རྣམ་ཤེས་རྟེན་བྲལ་ཡུལ་དང་འདུག་ས་འཚོལ། ། </a><a data-m="2228368" data-d="4690">ལས་ཀྱིས་མངལ་སྒོ་ཐ་དད་འཇུག་པ་ལས། །དེ་ཉིད་མི་ལུས་ཡོན་ཏན་བདུན་ཐོབ་ནས། ། </a><a data-m="2233058" data-d="2152">ཟབ་མོའི་ཆོས་ཕྲད་སྐྱེ་བ་དེས་གྲོལ་འགྱུར། ། </a><a data-m="2235210" data-d="6422">གསུངས་དུས། དྲུག་པ་དབང་པོ་ཐ་མའི་རྟུལ་པོ་ཐ་མའི་ཐ་མ་དེ་ཡིན་ན། </a><a data-m="2241632" data-d="2322">ཞག་གཅིག་རིག་པ་བརྒྱལ་ཐབས་སུ་གནས། </a><a data-m="2243954" data-d="3583">དེ་ལས་ཚུར་སད་འོང་དུས་ཡེ་ཤེས་ཀྱི་སྣང་བ་ཞག་གཅིག་ལ་སྟེ། </a><a data-m="2247537" data-d="4755">དེ་ནས་དེ་ནུབ་ནས་སྐྱེ་བ་སྔ་མའི་གཟུགས་སུ་ཡོད་པ་སྙམ་ཞིང་</a><a data-m="2252292" data-d="3342">དེ་ཡང་མིག་ལ་སོགས་པའི་དབང་པོ་སྒོ་ལྔ་ཚང་ཚར་བ། </a><a data-m="2255634" data-d="2910">སེམས་ཀྱིས་ག་ན་དྲན་ན་དེ་ན་འགྲོ་ཐུབ་པ། </a><a data-m="2258544" data-d="2875">རི་བྲག་ལ་སོགས་པའང་ཟང་ཐལ་ཐོགས་མེད་དུ་རྒྱུ་བ། </a><a data-m="2261419" data-d="4136">རྣམ་ཤེས་ཀྱི་རྟེན་གཟུགས་པོ་མེད་དུས་བག་གཏན་ནས་ཕེབས་རྒྱུ་མེད་པ། </a><a data-m="2265555" data-d="4091">སྐད་ཅིག་ཙམ་ཡང་མི་གནས་པ་བྱ་སྒྲོ་རླུང་གིས་འཁྱེར་བ་བཞིན་</a><a data-m="2269646" data-d="3080">ཡུལ་དང་འདུག་ས་ཞིག་ག་ན་ཡོད་འཚོལ་འགྲོ་བ། </a><a data-m="2272726" data-d="5436">དེ་ནས་ལས་ཀྱི་དབང་གིས་ལས་བཟང་པོ་བསགས་ཡོད་ན་ཆོས་ལྡན་གྱི་མི་ལུས་སྐྱེ་བ། </a><a data-m="2278162" data-d="4076">ངན་པ་བསགས་ཡོད་ན་ངན་སོང་འགྲོ་དུས་མངལ་སྒོ་ཐ་དད་པ་འཇུག་པ་ལས། </a><a data-m="2282238" data-d="5467">མི་ལུས་མཐོ་རིས་ཀྱི་ཡོན་ཏན་བདུན་དང་ལྡན་པ་ཐོབ་ནས། </a><a data-m="2287705" data-d="3627">དེ་སྔོན་ཡིན་པའི་རྫོགས་པ་ཆེན་པོའི་ཆོས་སྟོན་པའི་བླ་མ་དང༌། </a><a data-m="2291332" data-d="3353">ཟབ་མོའི་ཆོས་དང་ཕྲད་དེ་སྐྱེ་བ་དེའི་སྟེང་དུ་གྲོལ་བར་འགྱུར་བ་ཡིན། </a><a data-m="2294685" data-d="3866">དེ་ཡང་ཤིན་ཏུ་སྡིག་པ་ཅན་རྣམས་ལ། །བར་དོ་མི་སྣང་ལུས་སེམས་བྲལ་མ་ཐག །</a><a data-m="2298551" data-d="3843">རང་སྣང་འཁྲུལ་ནས་དམྱལ་བར་སྣང་བ་ཡིན། །སྡིག་པ་འབྲིང་སྤྱད་བར་དོ་ཡུན་ཐུང་གནས། ། </a><a data-m="2302394" data-d="4163">དེ་ནས་ངན་སོང་གཞན་གཉིས་མྱོང་བ་ཡིན། །དགེ་སྡིག་ཆ་སྙོམས་བར་དོ་ཡུན་རིང་སྟེ། ། </a><a data-m="2306557" data-d="8055">ཞག་གྲངས་བཞི་བཅུ་རྩ་དགུ་གནས་པ་ལས། །དེ་ནས་ལས་ཀྱི་ལུས་ལེན་འགྱུར་བ་ཡིན། ། </a><a data-m="2314612" data-d="8112">གསུངས་དུས། ཤིན་ཏུ་སྡིག་པ་ཅན་རྣམས་དང་དམ་པའི་ཆོས་དང་</a><a data-m="2322724" data-d="2739">གདམས་ངག་ལ་སྦྱོང་བ་མ་བྱས་པའི་གང་ཟག་ཐམས་ཅད་ནི། </a><a data-m="2325463" data-d="3387">གོང་དུ་བཤད་པའི་ཆོས་སྲིད་བར་དོའི་སྣང་བ་དེ་ཉིད་མི་སྣང༌། </a><a data-m="2328850" data-d="5706">ལུས་དང་སེམས་གཉིས་བྲལ་མ་ཐག་ཏུ་རང་སྣང་འཁྲུལ་ནས་དམྱལ་བ་ལ་ལྷུང་འགྲོ་བ་ཡིན། </a><a data-m="2334556" data-d="3193">མཚམས་མེད་དང་རྡོ་རྗེའི་སློབ་དཔོན་ལ་དམ་ཚིག་ཉམས་པ་ལྟ་བུ་དང༌། </a><a data-m="2337749" data-d="5143">སྡིག་པ་འབྲིང་སྤྱད་པ་ཐམས་ཅད་བར་དོ་ཞག་བདུན་ཕྲག་གཅིག་ལ་སོགས་པའི་ཡུན་ཐུང་ངུ་གནས། </a><a data-m="2342892" data-d="4746">དེ་ནས་ངན་སོང་གི་གནས་ཡི་དྭགས་དུད་འགྲོ་གཉིས་མྱོང་བ་ཡིན། </a><a data-m="2347638" data-d="5643">དགེ་སྡིག་ཆ་སྙོམས་པ་སྤྱད་དེ་སྙོམས་པོ་རེད་ན་བར་དོ་ཡུན་རིང་སྟེ་ཞག་བཞི་བཅུ་རྩ་དགུ་རུ་ཞུགས་ནས་</a><a data-m="2353281" data-d="4190">དེ་ནས་ལས་ཀྱིས་རང་ག་ནས་ལུས་ལེན་དགོས་ན་འགྱུར་བ་ཡིན། </a><a data-m="2357471" data-d="4069">དེ་ཡང་ཆོས་ཉིད་བར་དོ་ནུབ་པ་ལས། །རྟུལ་པོ་གཉིས་ལ་སྲིད་པའི་བར་དོ་འཆར། ། </a><a data-m="2361540" data-d="3802">དེ་བས་ད་ལྟ་མི་དགེ་རྣམ་སྤངས་སྟེ། །དགེ་སྒྲུབ་སེམས་ཉིད་གཏན་སྲིད་ཟིན་པ་གཅེས། ། </a><a data-m="2365342" data-d="3467">ཕན་པའི་གདམས་ངག་ཡིན་ནོ་སེམས་ལ་ཞོག</a><a data-m="2368809" data-d="9355">གསུངས་དུས། དེ་ཡང་ཆོས་ཉིད་ཀྱི་བར་དོའི་སྣང་བ་དེ་ནུབ་པ་ལས། </a><a data-m="2378164" data-d="3618">དབང་པོ་རྟུལ་པོ་གཉིས་ལ་སྲིད་པ་བར་དོ་རླུང་སེམས་ཀྱི་ལུས་འདི་འཆར། </a><a data-m="2381782" data-d="2933">དེ་བས་ན་ད་ལྟ་རང་ལ་རང་དབང་ཡོད་པའི་ཚེ་ན་</a><a data-m="2384715" data-d="2689">མི་དགེ་སྡིག་པ་རྣམ་པར་སྤངས་ཤིང་དགེ་བ་སྒྲུབ་སྟེ་</a><a data-m="2387404" data-d="4590">སེམས་ཉིད་ཀྱི་གནས་ལུགས་གཏན་ལ་ཕབ་ནས་གཏན་སྲིད་ཟིན་པ་གཅེས། </a><a data-m="2391994" data-d="2469">ད་ལྟ་ཕན་པའི་གདམས་ངག་ཡིན་ནོ་སེམས་ལ་ཞོག</a><a data-m="2394463" data-d="4488">(413) །མཐར་ཐུག་འབྲས་བུ་མངོན་དུ་གྱུར་པའི་ཚེ། །མངོན་པར་བྱང་ཆུབ་ཆོས་དྲུག་བསྟན་པ་ནི། ། </a><a data-m="2398951" data-d="4250">གཟུང་འཛིན་འཁྲུལ་པའི་བག་ཆགས་ཀུན་བྲལ་ནས། །འཁྲུལ་སྣང་འཁྲུལ་འཛིན་དབྱིངས་སུ་ནུབ་པ་ཡིན། ། </a><a data-m="2403201" data-d="4003">སྤྲིན་དེངས་ཉི་མཁའ་བཞིན་དུ་དག་པའི་ཚེ། །དང་པོ་ཆོས་སྐུ་དག་པ་གཉིས་ལྡན་ནི། ། </a><a data-m="2407204" data-d="3756">གསལ་བའི་ཡེ་ཤེས་ཆོས་ཉིད་དབྱིངས་སུ་ཤར། །སྤྲོས་བྲལ་འོད་གསལ་ཁྱབ་གདལ་ཆེན་པོ་ཉིད། ། </a><a data-m="2410960" data-d="4925">ལྷུན་གྲུབ་ཀ་དག་ཕྱོགས་ལ་གྲོལ་བ་ཡིན། །གཉིས་པ་ལོངས་སྤྱོད་རྫོགས་སྐུ་དག་པ་ནི། ། </a><a data-m="2415885" data-d="3780">དེ་ཉིད་ངང་ལས་ས་བཅུའི་སེམས་དཔའ་ལ། །འཇའ་ཚོན་ལྟ་བུ་རིགས་ལྔ་གངས་ཆེན་མཚོ། ། </a><a data-m="2419665" data-d="4270">མཚན་རྫོགས་དཔེ་བྱད་འབར་བ་སྣང་བ་ཡིན། །གསུམ་པ་སྤྲུལ་སྐུའི་དེ་ཉིད་ཟླ་གཟུགས་བཞིན། ། </a><a data-m="2423935" data-d="3620">གདུལ་བྱའི་ཆུ་སྣོད་གང་ཡོད་དེར་སྣང་སྟེ། །བཟོ་དང་སྐྱེ་བ་མཆོག་གི་སྤྲུལ་པ་སོགས། ། </a><a data-m="2427555" data-d="5460">གང་ལ་གང་འདུལ་དེ་ལ་དེར་སྣང་བས། །འགྲོ་དྲུག་གནས་ན་སྲིད་པ་ཇི་སྲིད་བར། ། </a><a data-m="2433015" data-d="1959">སེམས་ཅན་དོན་མཛད་ཕྲིན་ལས་བསམ་མི་ཁྱབ། ། </a><a data-m="2434974" data-d="5055">གསུངས་ནས་བཟུང་སྟེ། དབང་པོ་རབ་ཚེ་འདི་ན་གྲོལ་ན་འདྲ། </a><a data-m="2440029" data-d="4708">འབྲིང་བར་དོ་ལ་གྲོལ་ན་འདྲ། དེའི་མཐར་ཐུག་གི་འབྲས་བུ་མངོན་དུ་གྱུར་པའི་ཚེ་ན། </a><a data-m="2444737" data-d="3151">མངོན་པར་བྱང་ཆུབ་པའི་ཆོས་དྲུག་ཡོད། གང་རེད་ཟེར་ན། </a><a data-m="2447888" data-d="3414">གཟུང་འཛིན་འཁྲུལ་པའི་བག་ཆགས་མ་ལུས་པ་ཐམས་ཅད་དང་བྲལ་ནས། </a><a data-m="2451302" data-d="2862">འཁྲུལ་སྣང་འཁྲུལ་འཛིན་ཐམས་ཅད་ཆོས་ཀྱི་དབྱིངས་སུ་ནུབ། </a><a data-m="2454164" data-d="3923">དཔེར་ན་སྤྲིན་དེངས་ཚར་བའི་ནམ་མཁའ་ལས་ཉི་མ་ཤར་འོང་ན་</a><a data-m="2458087" data-d="6066">ཉི་མ་ཤིན་ཏུ་འོད་ཟེར་དང་ལྡན་པ་བཞིན། དང་པོ་རང་གི་ཆོས་སྐུའི་ངོ་བོ་དེ་ལས་ངོ་བོ་ཡེ་དག །</a><a data-m="2464153" data-d="2289">གློ་བུར་བྲལ་དག་གི་དག་པ་གཉིས་ལྡན། </a><a data-m="2466442" data-d="4346">དེ་ནས་དེ་གཉིས་ལྡན་དེའི་ངང་ལས་གསལ་བའི་ཡེ་ཤེས་ཆོས་ཉིད་ཀྱི་དབྱིངས་སུ་ཤར། </a><a data-m="2470788" data-d="2394">སྤྲོས་བྲལ་གྱི་འོད་གསལ་ཁྱབ་གདལ་ཆེན་པོ་ཉིད། </a><a data-m="2473182" data-d="3500">འོད་གསལ་ལྷུན་གྲུབ་ཀྱི་སྣང་ཆ་ཀ་དག་ཕྱོགས་ལ་གྲོལ་བ་ཡིན། </a><a data-m="2476682" data-d="7140">གཉིས་པ་ལོངས་སྤྱོད་རྫོགས་སྐུ་ལ། དགོངས་པ་ཆོས་སྐུའི་དབྱིངས་དེ་ལས་མ་གཡོས་བཞིན་དུ་</a><a data-m="2483822" data-d="5791">ས་དང་པོ་ནས་བཅུ་པ་མ་ཐུག་པའི་བྱང་ཆུབ་སེམས་དཔའ་རྣམས་ལ་འཇའ་ཚོན་ལྟ་བུའི་རྒྱལ་བ་རིགས་ལྔ། </a><a data-m="2489613" data-d="3189">དེ་ལའང་ཚད་དུ་གཟུང་རྒྱུ་མེད་པ་མང་པོ་གངས་ཆེན་མཚོ། </a><a data-m="2492802" data-d="4921">མཚན་བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་བརྒྱད་བཅུ་རྫོགས་པའི་དཔེ་བྱད་དུ་འབར་བ་ཡིན། </a><a data-m="2497723" data-d="3255">གསུམ་པ་སྤྲུལ་སྐུའི་དེ་ཉིད་ནི། དཔེར་ན་ཆུ་སྣོད་ག་ན་ཡོད་ན་</a><a data-m="2500978" data-d="6435">ཟླ་བའི་གཟུགས་བརྙན་ཤར་བ་བཞིན་གདུལ་བྱའི་ཆུ་སྣོད་གང་ཡོད་པ་དེ་དང་དེ་རུ་སྣང་སྟེ། </a><a data-m="2507413" data-d="4481">བཟོའི་སྤྲུལ་པའི་སྐུ་ཟེར་ད་ལྟ་སྐུ་གསུང་ཐུགས་རྟེན་ལ་སོགས་པ་ཡོད་པ་དང༌། </a><a data-m="2511894" data-d="3714">སྐྱེ་བ་མཆོག་གི་སྤྲུལ་པའི་སྐུ་དང༌། བྱ་དང་རི་དྭགས་ལ་སོགས་པ་གང་ལ་གང་འདུལ་</a><a data-m="2515608" data-d="5449">དེ་ལྟར་སྣང་བས་འགྲོ་དྲུག་གི་གནས་ན་སྲིད་པ་ཇི་སྲིད་བར་སེམས་ཅན་གྱི་དོན་མཛད་དེ་</a><a data-m="2521057" data-d="3624">འཕྲིན་ལས་བསམ་མི་ཁྱབ་པ་རང་ཤུགས་ཀྱིས་འབྱུང་བ་ཡིན་ནོ། ། </a><a data-m="2524681" data-d="7532">སྐུ་ལ་བརྟེན་པའི་ཡེ་ཤེས་དྲུག་ལྡན་ནི། །ཆོས་དབྱིངས་ཡེ་ཤེས་ཆོས་ཉིད་འཕོ་འགྱུར་མེད། ། </a><a data-m="2532213" data-d="5410">མེ་ལོང་ཡེ་ཤེས་རང་གསལ་ཀུན་སྣང་གཞི། །མཉམ་ཉིད་ཡེ་ཤེས་རོ་གཅིག་འབྱེད་པ་མེད། ། </a><a data-m="2537623" data-d="3786">ཀུན་རྟོག་ཡེ་ཤེས་ཇི་སྙེད་ཇི་བཞིན་གཟིགས། །བྱ་གྲུབ་ཡེ་ཤེས་མཛད་པ་བསམ་མི་ཁྱབ། ། </a><a data-m="2541409" data-d="3994">ལྷུན་གྲུབ་ཡེ་ཤེས་འདུས་མ་བྱས་ཉིད་ནི། །དཔེ་བྲལ་རྒྱལ་བའི་ཡེ་ཤེས་ཀུན་གྱི་བདག །</a><a data-m="2545403" data-d="2285">ནོར་བུ་བཞིན་དུ་མི་རྟོག་དོན་ཀུན་འབྱུང༌། ། </a><a data-m="2547688" data-d="5932">གསུངས། སངས་རྒྱས་སྐུ་གསུམ་པོ་དེ་ལ་བརྟེན་པའི་ཡེ་ཤེས་དྲུག་ཡོད། </a><a data-m="2553620" data-d="3897">དེའི་ནང་ནས་ཆོས་དབྱིངས་ཡེ་ཤེས་འདི་ཆོས་ཀྱི་དབྱིངས་འཕོ་འགྱུར་མེད་པའི་དགོངས་པ་དེ་ཡིན། </a><a data-m="2557517" data-d="6478">མེ་ལོང་ཡེ་ཤེས་འདི་གཏིང་གསལ་ཆེན་པོའི་སྒོ་ནས་གཞན་ཡེ་ཤེས་བཞི་པོ་འཕྲོ་བའི་རྟེན་ཡིན། </a><a data-m="2563995" data-d="2491">མཉམ་ཉིད་ཡེ་ཤེས་ཀྱིས་འཁོར་འདས་སྤང་བླང་</a><a data-m="2566486" data-d="3343">བདེ་སྡུག་ཐམས་ཅད་རོ་གཅིག་འབྱེད་པ་མེད་པ་དེ་ཡིན། </a><a data-m="2569829" data-d="3865">ཀུན་རྟོག་གི་ཡེ་ཤེས་ཇི་ལྟ་ཇི་སྙེད་གཉིས་ཀྱི་ནང་ནས་ཇི་སྙེད་མཁྱེན་པའི་ཡེ་ཤེས་ཏེ། </a><a data-m="2573694" data-d="4965">བྱ་གྲུབ་ཡེ་ཤེས་གདུལ་བྱ་སེམས་ཅན་གང་ལ་གང་འདུལ་གྱི་མཛད་པ་བསམ་མི་ཁྱབ་པ་ཡིན། </a><a data-m="2578659" data-d="3853">དེ་ཡེ་ཤེས་ལྔ་པོ་འདིའང་རྒྱུ་རྐྱེན་གྱིས་གསར་དུ་མ་བྱས་པ། </a><a data-m="2582512" data-d="2619">ཡེ་ནས་ལྷུན་གྱིས་གྲུབ་པའི་ཡེ་ཤེས་འདུས་མ་བྱས་པ། </a><a data-m="2585131" data-d="6805">དཔེ་ལས་འདས་པའི་རྒྱལ་བའི་ཡེ་ཤེས་ཀུན་གྱི་བདག་རྣམ་རྟོག་གི་རྗེས་སུ་འགྲོ་བ་མེད་དེ། </a><a data-m="2591936" data-d="3866">ནོར་བུ་ལ་གསོལ་བ་བཏབ་ན་དགོས་འདོད་འབྱུང་བ་བཞིན་དགོས་འདོད་འབྱུང༌། </a><a data-m="2595802" data-d="5278">བཞི་པ་ཐུགས་རྗེ་འགྲོ་ལ་འབྱུང་ཚུལ་ནི། །སེམས་བསྐྱེད་སྨོན་ལམ་ཚོགས་གཉིས་བསགས་པ་དང༌། ། </a><a data-m="2601080" data-d="4563">ལྷུན་གྲུབ་ངང་ལས་ཡེ་ཤེས་སྟོབས་ཀྱིས་འབྱུང༌། །ལྔ་པ་ཐུགས་རྗེ་ཇི་ལྟར་སྐྱེ་ཚུལ་ནི། ། </a><a data-m="2605643" data-d="3614">རང་བཞིན་ཤུགས་ཀྱིས་ཐུགས་རྗེ་སྐྱེ་བ་དང༌། །ཡུལ་དང་ཕྲད་པའི་ཐུགས་རྗེ་སྐྱེ་བ་དང༌། ། </a><a data-m="2609257" data-d="7699">བསྐུལ་ཞིང་གསོལ་བ་གདབ་ལས་སྐྱེ་བའོ། ། </a><a data-m="2616956" data-d="7238">གསུངས་དུས། སངས་རྒྱས་ཀྱི་ཐུགས་རྗེ་འདི་འགྲོ་ལ་ཇི་ལྟར་འབྱུང་བ་ཡིན་ཟེར་ན། </a><a data-m="2624194" data-d="6053">སྔོན་སློབ་པ་ལམ་གྱི་གནས་སྐབས་བྱང་ཆུབ་མཆོག་ཏུ་ཐུགས་བསྐྱེད་པ་དང༌། </a><a data-m="2630247" data-d="3786">བདག་ཅག་གི་སྟོན་པས་སྨོན་ལམ་ཆེན་པོ་ལྔ་བརྒྱ་བཏབ་པ་ལྟ་བུ་དང༌། </a><a data-m="2634033" data-d="2121">མགོན་པོ་འོད་དཔག་མེད་ཀྱི་མཚན་བཟུང་བ་ཙམ་གྱིས་</a><a data-m="2636154" data-d="4198">བདེ་བ་ཅན་དུ་སྐྱེ་བའི་སྨོན་ལམ་བཏབ་པའི་སྨོན་ལམ་འདི་མངོན་སུམ་དུ་གྲུབ་པ་དང༌། </a><a data-m="2640352" data-d="2330">བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་པ་དང༌། </a><a data-m="2642682" data-d="3986">དེ་ལ་ཆེད་དུ་འབད་རྩོལ་ལྟ་བུ་མ་ཡིན་པ་ལྷུན་གྲུབ་ཀྱི་ངང་ལས་</a><a data-m="2646668" data-d="4319">ཇི་ལྟ་ཇི་སྙེད་མཁྱེན་པའི་ཡེ་ཤེས་སྟོབས་ཀྱིས་འབྱུང༌། </a><a data-m="2650987" data-d="4082">ལྔ་པ་ཐུགས་རྗེ་ཇི་ལྟར་སྐྱེ་བའི་ཚུལ་ནི། རང་བཞིན་ཤུགས་ཀྱི་ཐུགས་རྗེ་ཟེར་</a><a data-m="2655069" data-d="4303">སངས་རྒྱས་ཐམས་ཅད་ལ་གཞན་ཕན་བྱང་ཆུབ་མཆོག་ཏུ་སེམས་བསྐྱེད་པ་འདི། </a><a data-m="2659372" data-d="2793">ཐུགས་ཀྱིས་བསྐྱེད་དེ་སེམས་ཅན་ཐམས་ཅད་ལ་དུས་རྟག་པར་</a><a data-m="2662165" data-d="3020">དགོངས་དགོངས་ཁ་ཡོད་དུས་རང་བཞིན་ཤུགས་ཀྱི་ཐུགས་རྗེ་ཟེར། </a><a data-m="2665185" data-d="4150">དེ་ནས་གང་ཟག་གདུལ་བྱ་ཡུལ་ཞིག་གིས་གསོལ་བ་བཏབ་དད་པ་ཡོད་ན། </a><a data-m="2669335" data-d="3153">དེ་ལ་ལྷག་པར་དུ་ཐུགས་རྗེ་འཇུག་སླ་བ་ཡིན་པའི་ཕྱིར་ན་</a><a data-m="2672488" data-d="2812">གདུལ་བྱ་ཡུལ་དང་ཕྲད་པའི་ཐུགས་རྗེ་སྐྱེ་བ་དང༌། </a><a data-m="2675300" data-d="3339">ཡང་གང་ཟག་ཅིག་སངས་རྒྱས་ཀྱི་མཚན་ནས་བརྗོད་གསོལ་བ་བཏབ་ན། </a><a data-m="2678639" data-d="3887">སངས་རྒྱས་ཀྱིས་དེ་ལ་དེ་བཞིན་ཐུགས་རྗེས་གཟིགས་རེད་དུས་</a><a data-m="2682526" data-d="4513">བསྐུལ་ཞིང་གསོལ་བ་གདབ་པས་སྐྱེ་བའོ། །དྲུག་པ་དེ་ལས་འགྲོ་དོན་མཛད་ཚུལ་ནི། ། </a><a data-m="2687039" data-d="5301">རྟེན་ཅན་རྟེན་མེད་ངོ་བོ་ཉིད་གསུམ་སྟེ། །ཕྱོགས་ཆར་ཆད་རྣམས་འདི་བཞི་ངེས་བྱ་བ། ། </a><a data-m="2692340" data-d="4441">ཆོས་སྐུས་གོ་འབྱེད་རྟེན་མེད་དོན་མཛད་ཅིང༌། །སྨོན་ལམ་སེམས་བསྐྱེད་ནུས་པས་སྒྲིབ་སྦྱངས་ཏེ། ། </a><a data-m="2696781" data-d="2234">འགྲོ་ལ་གཟུགས་སྐུ་སྣང་བར་མཛད་པའོ། །ལོངས་སྐུ་ཡེ་ཤེས་ཐུགས་རྗེ་རང་སྣང་བས། །རྟེན་ཅན་དོན་མཛད་ས་བཅུའི་སྒྲིབ་པ་སྦྱོང༌། །ངོ་བོ་ཉིད་ཀྱིས་དོན་མཛད་དབྱིངས་ཀྱི་སྐུ། །ཡོད་མེད་སྒྲོ་སྐུར་ཞི་བའི་ངང་ཉིད་ལས། །གདུལ་བྱ་རྣམས་ལ་གང་འདོད་དེར་སྣང་བས། །སྣ་ཚོགས་སྤྲུལ་པས་དོན་ཀུན་མཛད་པ་ཡིན། །གྲུབ་པའི་མཐའ་ལས་རྟེན་ཅན་དོན་མཛད་པ། །མཐར་ཐུག་རྫོགས་པའི་སངས་རྒྱས་ས་དེ་ན། །སྐུ་དང་ཡེ་ཤེས་གྲུབ་པས་དོན་མཛད་འདོད། །རྟེན་མེད་དེ་ལྟར་གྲུབ་པས་འགག་མེད་དེ། །འོན་ཀྱང་དྲང་སྲོང་མཆོད་སྡོང་བསྒྲུབས་པ་བཞིན། །སྨོན་ལམ་དབང་གིས་དེ་ལྟར་སྣང་བར་འདོད། །ངོ་བོ་ཉིད་ཀྱིས་དོན་གཉིས་མཛད་པ་ཡང༌། །དེ་དག་གཉིས་ལྟར་ཡོད་མེད་སྒྲོ་སྐུར་གྲོལ། །དབྱེར་མེད་ངོ་བོ་ཉིད་ཀྱི་སྐུ་དེ་ལས། །ཇི་ལྟར་འཚམས་པར་བཞག་ནས་དོན་བྱེད་འདོད། །འདི་དག་གསུམ་ཡང་དོན་ལ་གཅིག་དགོས་པས། །སྔ་མ་ལྟ་བུར་ཁོང་དུ་ཆུད་པར་བྱ། །དེ་ཡིས་ཕྱོགས་འཛིན་ཡོད་མེད་གཟེབ་ལས་གྲོལ། །དེ་ལྟར་བླ་མེད་བྱང་ཆུབ་བརྙེས་པ་ནི། །སོ་སོ་སྐྱེ་བོ་མོས་པ་ཕུན་ཚོགས་ལ། །ཐུན་མོང་ཁྱད་པར་མཆོག་གི་ལམ་གསུམ་ལ། །བརྟེན་ནས་འབད་པས་རིམ་གྱིས་གོང་བགྲོད་དེ། །ཡོན་ཏན་ཡིད་བཞིན་ལྷུན་གྱིས་གྲུབ་པས་ན། །ཐར་ལམ་བསྒྲུབ་ལ་རང་བཞིན་འབད་པ་གཅེས། ། </a><a data-m="2699015" data-d="4443">གསུངས། ད་འདི་སངས་རྒྱས་ཀྱིས་དེ་ལས་འགྲོ་བའི་དོན་ཇི་ལྟར་མཛད་རེད་ཟེར་ན། </a><a data-m="2703458" data-d="3694">རྟེན་ཅན་དང་རྟེན་མེད་ངོ་བོ་ཉིད་གསུམ་གྱིས་འགྲོ་བའི་དོན་མཛད་པ་ཡིན། </a><a data-m="2707152" data-d="7582">དེ་ནས་རྟེན་ཅན་རྟེན་མེད་ངོ་བོ་ཉིད་གསུམ་པོ་དེ་མི་ཤེས་པའི་གང་ཟག་</a><a data-m="2714734" data-d="2887">ཕྱོགས་ཆར་ཆད་རྣམས་འདི་བཞི་ངེས་པར་བྱ་དགོས་ཏེ། </a><a data-m="2717621" data-d="5169">ཆོས་སྐུས་གདུལ་བྱ་སེམས་ཅན་ལ་ཟག་མེད་ཀྱི་ཡོན་ཏན་ཐམས་ཅད་ཀྱི་གོ་འབྱེད་པ་ཡིན་ཏེ། </a><a data-m="2722790" data-d="4702">ཆོས་སྐུ་ལ་རྟེན་གཟུགས་སྐུ་ཞེས་བྱ་བ་མེད་དུས་རྟེན་མེད་པས་སེམས་ཅན་གྱི་དོན་མཛད། </a><a data-m="2727492" data-d="3766">སྨོན་ལམ་དང་སེམས་བསྐྱེད་ཀྱི་ནུས་པས་སེམས་ཅན་གྱི་སྒྲིབ་པ་སྦྱངས། </a><a data-m="2731258" data-d="4913">འགྲོ་ལ་སངས་རྒྱས་ལོངས་སྐུ་དང༌། སྤྲུལ་སྐུའི་གཟུགས་སྣང་བར་མཛད་པའོ། ། </a><a data-m="2736171" data-d="3399">ལོངས་སྐུ་ཡེ་ཤེས་ཐུགས་རྗེ་རང་སྣང་བས་རྟེན་ཅན་</a><a data-m="2739570" data-d="3371">མཚན་དཔེས་བརྒྱན་པའི་སྐུའི་རྟེན་འདི་ཡོད་པ་དེས། </a><a data-m="2742941" data-d="4405">ས་དང་པོ་ནས་བཅུ་པའི་བར་དུ་བྱང་ཆུབ་སེམས་དཔའ་རྣམས་ཀྱི་སྒྲིབ་པ་སྦྱོང་བར་མཛད་པ་ཡིན། </a><a data-m="2747346" data-d="4196">ངོ་བོ་ཉིད་ཀྱིས་སེམས་ཅན་གྱི་དོན་མཛད་དེ་ཆོས་ཀྱི་དབྱིངས་ཀྱི་སྐུ་ཡིན་པས་ན། </a><a data-m="2751542" data-d="4566">ཡོད་པ་དང་མེད་པ་སྒྲོ་སྐུར་ཞི་བའི་ངང་ཉིད་ལས། </a><a data-m="2756108" data-d="5379">གདུལ་བྱ་རྣམས་གནས་སྐབས་དང་མཐར་ཐུག་གི་ཕན་བདེ་གང་འདོད་པ་དེ་དང་དེར་སྣང་བས། </a><a data-m="2761487" data-d="4466">སྣ་ཚོགས་སྤྲུལ་པ་ཟེར། བཟོ། སྐྱེ་བ། མཆོག་གི་སྤྲུལ་སྐུས་དོན་མཛད་པ་ཡིན། </a></p>
</section></article>
</div>


<p id="mengag-dzo-18" style="font-size: 26pt; color: brown;">སྒྲ་བཅོ་བརྒྱད་པའོ།</p>         
<audio id="hyperplayer21" style="position:relative; width:97%" src="https://d3ctxlq1ktw2nl.cloudfront.net/staging/2024-11-19/764eb10a-8485-ce68-ea96-eab87fbdcd05.mp3" type="audio/mp3" controlsList="nodownload" controls></audio>

          <div id="hypertranscript21" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="639" data-d="6241">གྲུབ་པའི་མཐའ་ལས་གཟུགས་སྐུའི་རྟེན་དང་བཅས་པའི་དོན་མཛད་དུས། </a><a data-m="6880" data-d="3283">མཐར་ཐུག་རྫོགས་པའི་སངས་རྒྱས་ཀྱི་ས་དེ་ན་</a><a data-m="10163" data-d="3730">སྐུ་དང་ཡེ་ཤེས་གཉིས་སུ་མེད་པ་གྲུབ་པས་དོན་མཛད་པ་ཡིན། </a><a data-m="13896" data-d="4065">རྟེན་མེད་དེ་ལྟར་གྲུབ་པས་ན་སངས་རྒྱས་ཀྱི་འཕྲིན་ལས་འགག་པ་མེད་དེ། </a><a data-m="17961" data-d="2478">འོན་ཀྱང་དྲང་སྲོང་གིས་མཆོད་སྡོང་བསྒྲུབས་བཞག་དུས་</a><a data-m="20439" data-d="4286">དེ་ལ་བརྟེན་ཏེ་ཀླུས་གནོད་པར་བྱེད་པ་ཐམས་ཅད་སྐྱོབ་པར་བྱེད་པ་བཞིན་དུ། </a><a data-m="24725" data-d="3562">སྨོན་ལམ་གྱི་དབང་གིས་སངས་རྒྱས་ཀྱི་དེ་དང་དེ་ལྟར་སྣང་བར་འདོད་པ་ཡིན། </a><a data-m="28287" data-d="4596">ངོ་བོ་ཉིད་ཀྱིས་དོན་གཉིས་མཛད་པ་ལས། དེ་དག་གཉིས་ལྟར་ཟེར་</a><a data-m="32883" data-d="3591">རང་དོན་དང་གཞན་དོན་གཉིས་ལྟར་དུ་ཡོད་མེད་ཀྱི་སྒྲོ་སྐུར་གྲོལ་བ་ཡིན། </a><a data-m="36474" data-d="3463">དབྱེར་མེད་ངོ་བོ་ཉིད་སྐུ་དེ་ལས་གདུལ་བྱའི་ཁམས་དབང་</a><a data-m="39937" data-d="3837">བསམ་པ་མོས་པ་རིམ་པ་དང་མཐུན་པར་བཞག་ནས་འགྲོ་བའི་དོན་བྱེད་པ་འདོད། </a><a data-m="43774" data-d="4354">འདི་དག་གསུམ་ཡང་དོན་ལ་གཅིག་ཏུ་དགོས་པས་སྔ་མ་བོར་ནས་</a><a data-m="48128" data-d="6444">ཕྱི་མ་འཇུག་པ་ལྟ་བུ་མ་ཡིན་པས། སྔ་མ་ལྟ་བུ་ཁོང་དུ་ཆུད་པར་བྱ། </a><a data-m="54572" data-d="3811">དེ་ཡིས་གདུལ་བྱ་སེམས་ཅན་གྱི་དོན་ལ་ཕྱོགས་རིས་ཀྱི་མིན་པ་</a><a data-m="58383" data-d="4864">ཡོད་མེད་ཀྱི་གཟེབ་ལས་གྲོལ་བ་ཡིན། དེ་ལྟར་བླ་མེད་བྱང་ཆུབ་བརྙེས་པ་དེ་ནི། </a><a data-m="63247" data-d="5125">སོ་སོ་སྐྱེ་བོའི་ཁམས་དང་བསམ་པ་མོས་པའི་རིམ་པ་རྒྱ་ཆེ་ཆུང་སྣ་ཚོགས་པ་ལ་</a><a data-m="68372" data-d="3577">གདུལ་བྱའི་ཕྲིན་ལས་དེའང་ཐུན་མོང་གི་ཕྲིན་ལས། ཁྱད་པར་གྱི་ཕྲིན་ལས། </a><a data-m="71949" data-d="3361">མཆོག་གི་ཕྲིན་ལས་གསུམ་ལ་བརྟེན་ནས་དོན་མཛད་པས་</a><a data-m="75310" data-d="3530">རིམ་གྱིས་གོང་ནས་གོང་དུ་ས་ལམ་ཡོངས་སུ་བགྲོད། </a><a data-m="78840" data-d="3088">ཡོན་ཏན་མ་ལུས་པ་ཡིད་བཞིན་ལྷུན་གྱིས་གྲུབ་པས་ན། </a><a data-m="81928" data-d="5609">ཐར་ལམ་བསྒྲུབ་ལ་རང་བཞིན་ཉིད་ཀྱི་བརྩོན་འགྲུས་ཀྱིས་འབད་པ་གཅེས་པ་ཡིན། </a><a data-m="87537" data-d="3724">དེང་སང་དུས་ངན་བསམས་ཤིང་སྐྱོ་བ་འཕེལ། །ཚེ་ལ་ལོང་མེད་ཡེང་མའི་ལམ་ལ་འཛད། ། </a><a data-m="91261" data-d="4699">ཤེས་བྱ་ཐུག་མེད་སྤྲོས་ལ་ཟད་པ་མེད། །དེ་བས་ཉིན་མཚན་སྙིང་པོའི་ཆོས་སྒྲུབས་ཤིག །</a><a data-m="95960" data-d="2251">གསུངས་དུས། དེང་སང་གི་དུས་དུས་ངན་སྙིགས་མ་ལྔ་</a><a data-m="98211" data-d="3558">བདོ་བའི་གནས་ཚུལ་ལ་བསམས་ནས་སྐྱོ་བ་འཕེལ་ཏེ། ཅི་རེད་ཟེར་ན། </a><a data-m="101769" data-d="4702">ཚེ་ཐུང་ཐུང་སུམ་ཅུ་ཁ་རལ། ཉི་ཤུ་ཁ་རལ་ཡིན་པས་ཚེ་ལ་ལོང་མེད། </a><a data-m="106471" data-d="3039">དེ་མི་ཚེ་རྣམ་གཡེང་གིས་ཟད་པའི་ལས་ལ་དུས་རྟག་ཏུ་</a><a data-m="109510" data-d="2416">འཛད་འགྲོ་བ་མ་གཏོགས་ཆོས་བཞིན་དུ་བྱས་མེད། </a><a data-m="111926" data-d="5234">ཤེས་བྱ་རིག་པའི་གནས་ཐམས་ཅད་ཤེས་དགོས་ནའང་དེ་ལྟར་མཐའ་ལ་ཐུག་པ་མེད། </a><a data-m="117160" data-d="6180">དེ་བས་ན་ཉིན་མཚན་རྟག་ཏུ་དམ་པའི་ཆོས་བསྒྲུབ་པ་བརྩོན་པར་གྱིས་ཤིག །</a><a data-m="126784" data-d="4774">ཚེ་འདིའི་བྱ་བ་ཤི་ཤིར་ཟིན་དུས་མེད། །གཅིག་གིས་གཅིག་ཁྲིད་ཆུ་ཡི་གཉེར་མ་འདྲ། ། </a><a data-m="131558" data-d="4761">འཆི་དུས་བསྟོངས་སམ་ལེགས་པར་སེར་ཐོབ་ལ། །དེ་རིང་ཉིད་ནས་ཐར་པའི་བྱང་ཆུབ་སྒྲུབས། ། </a><a data-m="136319" data-d="5541">གསུངས། འཇིག་རྟེན་ཚེ་འདིའི་དགྲ་འདུལ་གཉེན་སྐྱོང༌། ལོངས་སྤྱོད་བསགས། </a><a data-m="141860" data-d="5049">དེ་ལ་སོགས་པས་མ་ཤིའི་བར་དུ་ལས་བསྡད་ན་བྱ་བ་དེ་ཟིན་པ་དང་རྫོགས་པའི་དུས་མེད། </a><a data-m="146909" data-d="3601">གཅིག་གི་རྗེས་ལ་གཅིག་སླེབས། གཅིག་གི་རྗེས་ལ་གཅིག་སླེབས་དུས། </a><a data-m="150510" data-d="3255">དཔེར་ན་ཆུ་རླུང་གིས་བསྐྱོད་པའི་གཉེར་མ་དང་འདྲ་བ་ཡིན། </a><a data-m="153765" data-d="3959">དེ་ནས་དེ་བྱ་བ་ལ་བརྩོན་བསྡད་ན་འཆི་བའི་དུས་སུ་ཕན་པ་འདུག་གམ་མི་འདུག་</a><a data-m="157724" data-d="1898">ད་ལྟ་ནས་ལེགས་པར་བསམ་བློ་ལ་གཏོང༌། </a><a data-m="159622" data-d="4544">དེ་རིང་ཉིད་ནས་བྱ་བ་འདི་ཆེ་བཞག་ཆུང་བསྐྱུར་བྱེད་ནས་ཐར་པའི་བྱང་ཆུབ་སྒྲུབས། </a><a data-m="164166" data-d="5599">གར་འགྲོ་ཅིར་འགྱུར་བདག་ལ་ཆ་ཡོང་པ། །སུས་བསྟོངས་འདིར་བདེ་མི་འཇིགས་གདེང་ཅི་ཡོད། ། </a><a data-m="169765" data-d="6191">དེ་བས་ད་ལྟ་རང་དབང་ཡོད་དུས་སུ། །གཏན་ཡུལ་ཐར་པའི་གནས་སུ་སྙེགས་རེ་རན། ། </a><a data-m="175956" data-d="3343">གསུངས། གློ་བུར་དུ་ཤི་འོང་ནས་བཟུང་སྟེ་ག་ན་འགྲོ། </a><a data-m="179299" data-d="3696">བདེ་སྡུག་ཅི་འགྱུར་རང་གིས་རང་ལ་བསམ་བློ་བཏང་ན་ཆ་མེད། </a><a data-m="182995" data-d="3923">དེ་ཕྱིར་ན་འཆི་བ་ཐོག་ལ་འབབ་པའི་ཚེ་ན་གཉེན་གྲོགས། </a><a data-m="186918" data-d="6815">ནོར་ལོངས་སྤྱོད་ལ་སོགས་པ་སུས་རོགས་པ་བྱེད་རྒྱུ་ཨེ་ཡོད། ཚེ་འདི་ལ་བདེ། </a><a data-m="193733" data-d="3732">ཕྱི་མ་ལ་མི་འཇིགས་པའི་གདེང་ཅི་ཡོད། དེ་ལ་བསམ་བློ་གཏོང་སྟེ། </a><a data-m="197465" data-d="3997">དེ་བས་ད་ལྟ་རང་དབང་ཡོད་པའི་དུས་སུ་མི་འཇིགས་པའི་གདེང་ཐོབ་པའི་</a><a data-m="201462" data-d="3643">གཏན་ཡུལ་ཐར་པའི་གནས་སུ་སྙེགས་རེ་རན། སྙེགས་པའི་དུས་ལ་འབབ། </a><a data-m="205105" data-d="3850">ལུས་དང་ལོངས་སྤྱོད་མཛའ་བཤེས་གཉེན་འདུན་དང༌། །ཚེ་འདིའི་སྣང་བ་མ་ལུས་ཀུན་བོར་ནས། ། </a><a data-m="208955" data-d="4357">གཅིག་པུ་སུས་ཀྱང་མི་བསྟོངས་འགྲོ་བ་སོམས། །དེ་དུས་སྐྱབས་དང་དཔུང་གཉེན་འཚོལ་རེ་རན། ། </a><a data-m="213312" data-d="5044">གསུངས། ད་ལྟ་རང་ཚེར་མ་ཞིག་ཟུག་ན་བཟོད་མི་ནུས་པའི་གཅེས་སྤྲས་བྱེད་པའི་ལུས། </a><a data-m="218356" data-d="2571">ལོངས་སྤྱོད་བསགས་བསྡད་པ་ཐམས་ཅད་དང༌། </a><a data-m="220927" data-d="3532">ཕན་བཏགས་པའི་དྲིན་ཡིན་པས་ཤེས་ཏེ་མཛའ་བཤེས་ཕ་མ། </a><a data-m="224459" data-d="3737">གཉེན་འདུན་ཆུང་མ་ལ་སོགས་པ་དང༌། ཚེ་འདིའི་བདེ་སྐྱིད། སྙན་གྲགས། </a><a data-m="228196" data-d="4204">ཐོབ་དང་མངའ་ཐང་གི་སྣང་བ་མ་ལུས་པ་ཤི་བའི་ཚེ་ན་དེ་ཐམས་ཅད་བོར་ནས། </a><a data-m="232400" data-d="3905">མར་གྱི་དཀྱིལ་ནས་སྤུ་བཏོན་པ་བཞིན་དུ་གཅིག་པུ་འགྲོ་དུས། </a><a data-m="236305" data-d="4585">དེ་སྐབས་ལ་ཡིན་དུས་ལུས་དང་ལོངས་སྤྱོད་གཉེན་བཤེས་མཛའ་བཤེས་</a><a data-m="240890" data-d="1999">ཕན་པ་ཨེ་འདུག་གམ་མིན་འདུག་ད་ལྟ་བསམ་བློ་ཐོང༌། </a><a data-m="242889" data-d="6211">དེ་དུས་དེ་ཕྱིར་ན་ད་ལྟ་ནས་སྐྱབས་དང་དཔུང་གཉེན་དམ་པའི་ཆོས་འཚོལ་རེ་རན་ཏེ་བསྒྲུབ་རན་པ་ཡིན། </a><a data-m="249100" data-d="3763">ད་ལྟའི་འདི་བཞིན་གཏན་དུ་མི་འོང་བས། །གནམ་ས་འདྲེ་ལྡོག་འཆི་བདག་འབྱུང་བའི་ཚེ། ། </a><a data-m="252863" data-d="3579">བདག་གིས་ཅི་བྱ་དེ་དུས་སུ་ལ་རེ། །དེ་བས་ད་ལྟ་དམ་པའི་ཆོས་སྒྲུབས་ཤིག །</a><a data-m="256442" data-d="4524">གསུངས། ད་ལྟ་རང་གི་ལུས་ལ་ན་ཚ་མེད། སེམས་ལ་བདེ་སྐྱིད་ཡོད་པ་</a><a data-m="260966" data-d="4033">དེ་བཞིན་དུས་རྟག་ཏུ་བདེ་ཞིང་སྐྱིད་པ་ཤི་རྒྱུ་མེད་པ་མི་འོང་བས། </a><a data-m="264999" data-d="3370">དེ་ནས་འཆི་བ་ཐོག་ཏུ་འབབ་པའི་ཚེ་ན། གནམ་ས་གཉིས་མགོ་ལྡོག་</a><a data-m="268369" data-d="4076">མགོ་མཇུག་འགྱུར་བ་ལྟ་བུ་ཞིག་བྱུང་ནས་འཆི་བདག་བདག་པོ་ཐོག་ལ་འབབ་པའི་ཚེ་ན། </a><a data-m="272445" data-d="2223">དེ་ནས་བདག་གི་སྐྱབས་དང་མགོན་མེད། </a><a data-m="274668" data-d="7140">དམ་པའི་ཆོས་བསྒྲུབས་ཐུབ་མ་སོང་བསམ་ནས་བྱ་བ་ཅི་བྱེད་མེད་པ་ཞིག་འོང་དུས། </a><a data-m="281808" data-d="3517">དེ་དུས་སུ་ལ་རེ་བས་ན་ད་ལྟ་ཉིད་དུ་དམ་པའི་ཆོས་སྒྲུབས་ཤིག །</a><a data-m="285325" data-d="6854">མཛངས་དང་གྲོས་འདུན་མཁས་དང་མི་མཁས་དང༌། །འཆི་དུས་རག་སྟེ་དགེ་བའི་དཔུང་ཚོགས་བསྐྱེད། ། </a><a data-m="292179" data-d="6138">སྙིང་པོའི་སེམས་ཉིད་གཉུག་མའི་དོན་ལ་སྒོམས། །མཐོ་རིས་བདེ་འགྲོའི་དགའ་བདེ་ལྷུན་གྱིས་གྲུབ། ། </a><a data-m="298317" data-d="2621">གསུངས་ནས་བཟུང། མཛངས་པ་ཟེར་སྲིད་ཇུས་ལ་མཁས་པ། </a><a data-m="300938" data-d="5756">མ་འོངས་པའི་འདུན་གྲོས་ལེགས་པ་དེ་ཐམས་ཅད་མཁས་དང་མི་མཁས་འདི། </a><a data-m="306694" data-d="4637">འཆི་བ་ཐོག་ཏུ་འབབ་པའི་ཚེ་མི་འཇིགས་པའི་གདེང་ཐོབ་ན་དེ་མཛངས་པ་ཡིན། </a><a data-m="311331" data-d="3993">གྲོས་འདུན་མཁས་པའང་ཡིན། ད་ལྟ་ཉིད་དུ་དགེ་བའི་དཔུང་ཚོགས་བསྐྱེད། </a><a data-m="315324" data-d="3094">དེ་ནས་སྙིང་པོའི་སེམས་ཉིད་གཉུག་མའི་དོན་ལ་རྩེ་གཅིག་ཏུ་བསྒོམ་ན་</a><a data-m="318418" data-d="3557">མཐོ་རིས་ཀྱི་དགའ་བདེའི་དཔལ་འདི་ལྷུན་གྱིས་གྲུབ་ཏེ་རང་ལ་ཐོབ་པ་ཡིན། </a><a data-m="321975" data-d="6899">ཐར་པའི་གནས་བཟང་རིན་ཆེན་ཕོ་བྲང་དུ། །རྒྱལ་བས་སྔུན་བསུ་རང་རིག་ཡེ་ཤེས་མཆོག །</a><a data-m="328874" data-d="3766">བྱང་ཆུབ་འབྱོར་པ་ཤིན་ཏུ་མཐའ་ཡས་ཤིང༌། །རྟག་ཏུ་མི་འགྱུར་བདེ་ཆེན་དོན་ལ་སྤྱོད། ། </a><a data-m="332640" data-d="4670">དེ་ནས་ཡང་དག་པའི་ཆོས་ཤིག་བསྒྲུབས་བཞག་ན། ཐར་པའི་གནས་བཟང་དཔེར་ན། </a><a data-m="337310" data-d="4804">རིན་པོ་ཆེའི་ཁང་བཟང་ལྟ་བུ་ཐེག་པ་གསུམ་གྱི་ལམ་གྱིས་ཐར་པའི་ཁང་བཟང་ལ་འགྲོ་སྟེ། </a><a data-m="342114" data-d="2361">རྒྱལ་བ་རྫོགས་པའི་སངས་རྒྱས་བཅོམ་ལྡན་འདས་རྣམས་ཀྱིས་</a><a data-m="344475" data-d="6131">ཞིང་ཁམས་འདི་རུ་ཤོག་ཅིག་ཟེར་སྔུན་བསུ། རང་རིག་པའི་ཡེ་ཤེས་མངོན་དུ་གྱུར་འོང་དུས་</a><a data-m="350606" data-d="3392">བྱང་ཆུབ་སྤྱོད་པའི་འབྱོར་བ། སྟོབས་བཅུ། མི་འཇིགས་པ་བཞི། </a><a data-m="353998" data-d="5358">ཟག་མེད་ཀྱི་ཆོས་སྡེ་ཚན་ཉི་ཤུ་རྩ་གཅིག་ལ་སོགས་པའི་ཤིན་ཏུ་མཐའ་ཡས་པའི་ལོངས་སྤྱོད་དེ་</a><a data-m="359356" data-d="2476">རྟག་ཏུ་མི་འགྱུར་བའི་བདེ་བ་ཆེན་པོའི་དོན་ལ་སྤྱོད། </a><a data-m="361832" data-d="4577">ཆོས་མེད་སྤྲང་པོ་བདག་གིས་དེ་སྐད་བསྐུལ། །ཕན་པའི་སྙིང་གཏམ་ལགས་ཀྱིས་སེམས་ལ་ཞོག །</a><a data-m="366409" data-d="3995">གསུངས་དུས། ཆོས་མེད་སྤྲང་པོ་ཀུན་མཁྱེན་བདག་གིས་གདུལ་བྱ་ལྷག་མ་རྣམས་ལ་</a><a data-m="370404" data-d="4362">བརྩེ་བ་ཆེན་པོས་དེ་སྐད་བསྐུལ་བ་ཡིན། ཁོང་གིས་ཕན་པ་བཏགས་ན་སྙིང་གཏམ་ཡིན་པས་</a><a data-m="374766" data-d="1783">ད་ལྟ་གསོན་པའི་སྐབས་སུ་སེམས་ལ་ཞོག །</a><a data-m="376549" data-d="4215">དེ་ལྟར་ཆོས་ཚུལ་ཡོན་ཏན་རིན་ཆེན་མཛོད། །དྲུག་ཚན་རེས་ཀྱང་སྙིང་པོའི་དོན་འགྲུབ་པ། ། </a><a data-m="380764" data-d="3861">ཡིད་བཞིན་རིན་ཆེན་གདམས་པའི་སྙིང་པོ་འདི། །དད་ལྡན་ཐར་བ་བསྒྲུབ་རྣམས་དོན་དུ་སྤྲོས། ། </a><a data-m="384625" data-d="5666">དེ་ལྟར་ཆོས་ཚུལ་མན་ངག་རིན་པོ་ཆེ་མཛོད་ཅེས་བྱ་བ། དྲུག་ཚན་དྲུག་ཚན་དུ་བསྟན། </a><a data-m="390291" data-d="3603">དྲུག་ཚན་ཐམས་ཅད་སྨོས་མི་དགོས་ཏེ་དྲུག་ཚན་གཅིག་ཉམས་སུ་བླང་ནའང་</a><a data-m="393894" data-d="4868">ནང་ཡོངས་སུ་རྫོགས་པ་ཚང་བསྡད་དེ་ཡིན། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ལྟ་བུ་</a><a data-m="398762" data-d="3655">གདམས་པ་བདུད་རྩི་སྙིང་པོ་འདི། མ་འོངས་པ་ན་དད་པ་དང་ལྡན་པའི་གང་ཟག་</a><a data-m="402417" data-d="4463">ཐར་པ་བསྒྲུབ་པ་འོང་རྒྱུ་རེད། དེ་ལ་ཕན་དགོངས་ཏེ་ཁོང་གིས་མཛད་པ་ཡིན། </a><a data-m="406880" data-d="5207">དགེ་བ་དེ་ཡིས་བདག་དང་འགྲོ་བ་ཀུན། །མ་ལུས་བདེ་གཤེགས་སྙིང་པོའི་སར་གཞོལ་ནས། ། </a><a data-m="412087" data-d="4284">སྤངས་དང་རྟོགས་པའི་ཡོན་ཏན་ཕུན་ཚོགས་ཏེ། །དོན་གཉིས་ལྷུན་གྲུབ་ཆོས་ཀྱི་རྒྱལ་པོར་ཤོག །</a><a data-m="416371" data-d="4218">བསྟན་བཅོས་བརྩམས་པའི་དགེ་བ་དེ་ཡིས་བདག་དང་འགྲོ་བ་མ་ལུས་པ་ཐམས་ཅད་</a><a data-m="420589" data-d="2753">བདེ་གཤེགས་སྙིང་པོའི་གནས་ལུགས་ཀྱི་དོན་རྟོགས་ཏེ། </a><a data-m="423342" data-d="3838">སྐུ་དང་ཡེ་ཤེས་རྒྱ་མཚོ་ལ་དབང་བྱས་ནས་ཉོན་ཤེས་ཀྱི་སྒྲིབ་པ་གཉིས་སྤངས། </a><a data-m="427180" data-d="3269">ཇི་ལྟ་ཇི་སྙེད་མཁྱེན་པའི་ཡེ་ཤེས་ཀྱི་རྟོགས་པའི་ཡོན་ཏན་ཕུན་སུམ་ཚོགས། </a><a data-m="430449" data-d="3545">རང་གཞན་གྱི་དོན་གཉིས་ལྷུན་གྱིས་གྲུབ་སྟེ་ཁམས་གསུམ་ཆོས་ཀྱི་རྒྱལ་པོར་ཤོག །</a><a data-m="433994" data-d="3472">བདག་ཀྱང་དེང་ནས་ཚེ་རབས་ཐམས་ཅད་དུ། །སྲིད་ན་མི་སྐྱོ་སེམས་ཅན་དོན་བསྒྲུབ་ཅིང༌། ། </a><a data-m="437466" data-d="4002">དམ་པ་རྣམས་ལས་ཆོས་ཀྱི་མཛོད་ཐོས་ཏེ། །ཚུལ་བཞིན་བསྒྲུབ་པས་རྒྱལ་བ་མཉེས་པར་ཤོག །</a><a data-m="441468" data-d="4002">བདག་ཀྱང་དེང་ནས་ཚེ་རབས་ཐམས་ཅད་ལ། ཁམས་གསུམ་འཁོར་བའི་གནས་སུ་</a><a data-m="445470" data-d="4201">འདུག་རྒྱུ་ཡོད་མ་རེད་བསམ་སྟེ་རང་དོན་ཁོ་ན་བསྒྲུབ་དགོས་བསམ་པའི་སྲིད་ན་མི་སྐྱོ་</a><a data-m="449671" data-d="3189">སེམས་ཅན་མ་ལུས་པ་ཕན་པའི་གཞན་དོན་འབའ་ཞིག་བསྒྲུབ། </a><a data-m="452860" data-d="4159">དམ་པའི་དགེ་བའི་བཤེས་གཉེན་མང་པོ་བསྟེན། དེ་ལས་དམ་པའི་ཆོས་ཀྱི་མཛོད་ཐོས། </a><a data-m="457019" data-d="3922">བླ་མའི་བཀའ་བཞིན་དུ་བསྒྲུབ་པའི་ཆོས་ཡང་དག་པ་བྱས་ན་</a><a data-m="460941" data-d="2513">རྒྱལ་བ་མཉེས་པའི་མཆོད་སྤྲིན་རེད་དེ་ལྟར་འབྱུང་བར་ཤོག །</a><a data-m="463454" data-d="3586">བྱང་ཆུབ་ཐོབ་ཀྱང་སེམས་ཅན་མི་འདོར་ཞིང༌། །འཁོར་བར་གནས་ཀྱང་ཉེས་པས་ཀྱང་མི་གོས། ། </a><a data-m="467040" data-d="3392">མཐོང་ཐོས་དྲན་རེག་ཐར་པའི་ལམ་འདྲེན་པས། །རྒྱལ་བ་སྲས་བཅས་རབ་ཏུ་མཉེས་པར་ཤོག །</a><a data-m="470432" data-d="4436">རང་ཉིད་སངས་རྒྱས་གོ་འཕང་ཐོབ་ཡོད་ནའང་སེམས་ཅན་ཐམས་ཅད་བློས་མི་གཏོང༌། </a><a data-m="474868" data-d="4378">ད་རུང་སེམས་ཅན་གྱི་དོན་ཁོ་ན་ལ་བརྩོན་པ་ཉེ་བའི་སྲས་བརྒྱད་ལྟ་བུ་བྱེད། </a><a data-m="479246" data-d="1853">ཁམས་གསུམ་འཁོར་བ་ལ་གནས་བསྡད་ན་</a><a data-m="481099" data-d="2986">དཔེར་ན་འདམ་དུ་སྐྱེས་ཀྱང་འདམ་གྱིས་པདྨ་མ་གོས་པ་བཞིན། </a><a data-m="484085" data-d="4601">རང་གི་རྒྱུད་ལ་ཉོན་མོངས་པ་དང་ལས་ཀྱི་སྒྲིབ་པའི་ཉེས་པས་མི་གོས། </a><a data-m="488686" data-d="2914">མཐོང་ཐོས་དྲན་རེག་གིས་གདུལ་བྱ་ཐམས་ཅད་ཐར་པའི་ལམ་ལ་འདྲེན། </a><a data-m="491600" data-d="4247">སེམས་ཅན་ལ་ཕན་པ་མང་པོ་འབྱུང་ན་རྒྱལ་བ་མཆོད་པའི་གཙོ་བོ་རེད་དུས། </a><a data-m="495847" data-d="2383">རྒྱལ་བ་སྲས་དང་བཅས་པ་རབ་ཏུ་མཉེས་ཀྱི་ཡོད། </a><a data-m="498230" data-d="3889">སྐལ་ལྡན་རྣམས་ལ་ཟབ་མོའི་ཆོས་སྟོན་ཅིང༌། །སྐལ་མེད་རྣམས་ལ་ཆོས་ཀྱི་ས་བོན་འདེབས། ། </a><a data-m="502119" data-d="3645">སྒྲུབ་པ་ལྷུར་ལེན་ཉམས་ལེན་མཐར་ཕྱིན་པས། །དཔལ་མགོན་བླ་མ་དམ་པ་མཉེས་པར་ཤོག །</a><a data-m="505764" data-d="1942">གང་ཟག་སྐལ་བ་དང་ལྡན་པ་ཡོད་ན་ཟབ་མོའི་ཆོས་སྟོན་ཅིང༌། </a><a data-m="507706" data-d="2554">དེ་དག་གིས་དགེ་བའི་བཤེས་གཉེན་གྱི་ཡོན་ཏན་མཐོང་བ་དང༌། </a><a data-m="510260" data-d="3191">སྐལ་མེད་རྣམས་ལ་རང་རང་གི་ཁམས་དབང་བསམ་པ་མོས་པའི་རིམ་པ་དང་མཐུན་པ་</a><a data-m="513451" data-d="4377">ཆོས་ཀྱི་ས་བོན་འདེབས། ཆོས་ཐོས་པ་དེའང་ཐོས་ལོ་ཙམ་དུ་མི་བཞག་པ་</a><a data-m="517828" data-d="5252">སྙིང་པོ་སྒྲུབ་པ་ལྷུར་ལེན་ཏེ་ཉམས་དང་རྟོགས་པའི་ཡོན་ཏན་རྒྱུད་ལ་སྐྱེས་ཏེ་ཉམས་ལེན་མཐར་ཕྱིན། </a><a data-m="523080" data-d="4216">དཔལ་མགོན་བླ་མ་དམ་པ་རྣམས་ཐུགས་མཉེས་པ་བྱེད་པར་ཤོག་ཅིག །</a><a data-m="527296" data-d="2905">མན་ངག་རིན་པོ་ཆེའི་མཛོད་ཅེས་བྱ་བ། བདེ་བར་གཤེགས་པའི་གསུང་རབ་ལ་</a><a data-m="530201" data-d="3405">མང་དུ་ཐོས་པའི་ནོར་གྱིས་འབྱོར་ཞིང༌། ཟབ་པ་དང་རྒྱ་ཆེ་བའི་དོན་ལ། </a><a data-m="533606" data-d="2975">ཐོས་པ་དང༌། བསམ་པ་དང༌། སྒོམ་པའི་ཤེས་རབ་ཀྱིས་ལེགས་པར་སྦྱངས་པ། </a><a data-m="536581" data-d="3571">ཐེག་པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས་སྦྱར་བ་རྫོགས་སོ། ། </a><a data-m="540152" data-d="47029"><span class="hesit">(བསྔོ་བ་སྨོན་ལམ།)</span></a></p>
</section></article>
</div>


<p style="font-size: 26pt; text-align: center; color: brown;">༈ རྡོ་རྗེ་ཐོལ་གླུ་ཡེ་ཤེས་གྲུབ་པ་ཐོས་ཀློག་སྦྲགས་མ།</p>
<p id="yeshe-drupa-1" style="font-size: 26pt; color: brown;">སྒྲ་དང་པོ།</p>         
<audio id="hyperplayer22" style="position:relative; width:97%" src="https://d3ctxlq1ktw2nl.cloudfront.net/staging/2024-11-26/b9bd87c3-9e9f-2665-6153-569c0b63baf1.mp3" type="audio/mp3" controlsList="nodownload" controls></audio>

          <div id="hypertranscript22" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="4793">འདོད་པའི་ཁམས་་་<span class="hesit">(མི་གསལ་)</span>་་སྣང་བ་དེ་གསལ་སྟོང་་་་་་<span class="hesit">(མི་གསལ་)</span></a><a data-m="4793" data-d="7138">ཕྱི་སྣོད་་་་<span class="hesit">(མི་གསལ་)</span>་་དུས་ཀྱི་འཁོར་ལོ་ལ་སོགས་པའི་འཇིགས་པ་བསྟན་ཡོད་པ་དེ་རེད་དུས། དེའི་ཕྱིར་ན་དེ་ནས་ཕྱི་ཡི་</a><a data-m="11931" data-d="7067">གཏན་ཁེལ་<span class="hesit">(མི་གསལ་)</span>་འོད་གསལ་འཆར་བའི་ཡུལ་དེ་གང་རེད་ཟེར་ན། ཆོས་སྐུ་དེ་ཉི་མ། ལོངས་སྐུ་དེ་ཟླ་བ། སྤྲུལ་སྐུ་དེ་མར་མེ་རེད། </a><a data-m="18998" data-d="8302">དེ་ནས་དིང་སང་གློག་ཡོད་པ་འདི་ལྟ་བུ་ལ་བལྟས་པ་ཡོད་རྒྱུ་རེད། དཀར་ཆ་ཡུལ་ཉི་མ་ལ་ཕར་མིག་གིས་བལྟས་བཞག་ན་མིག་ལ་སྐྱོན་ད་ལྟ་ཏོག་ཙམ་ཡོང་རེད། </a><a data-m="27300" data-d="3972">དེ་ནས་ཁྲུ་གང་ཙམ་གྱིས་ཟེར་དུས་། ལྟ་ས་ཡི་ཡུལ་ཉི་མ་ལྟ་བུ། </a><a data-m="31272" data-d="9459">ཟླ་བ་ཡིན་ན་ཆུ་ཤེལ་གྱི་ཁམས་རེད་དུས་ཟླ་བའི་དཀྱིལ་དུ་བལྟས་གཞག་ནའང་འགྲིག་རྒྱུ་རེད། དེ་མ་ཡིན་པར་གློག་དང་ཉི་མ་ལྟ་བུ་ཡིན་ན་དེའི་འོག་ལ་ཁྲུ་གང་ཙམ་ལ་བལྟ་ན་མིག་ཟིམ་ཟིམ་བྱས་ན་</a><a data-m="40731" data-d="5566">དེའི་འོད་དེ་མིག་ལ་<span class="hesit">(མི་གསལ་)</span>འཆར་འོང་རྒྱུ་རེད་དུས། ་་་་དེ་ལྟ་བར་བྱེད་པ་དེ་ཡིན་ཟེར། །</a><a data-m="46297" data-d="4934">འཆར་གཞི་སློང་བྱེད་རྐྱེན་གསུམ་དང་། །བྲལ་བ་ཟེར་གཉིས་དུས་སུ་སྟེ། </a><a data-m="51231" data-d="6161">གསུང་དུས་འཆར་བའི་གཞི་དེ་གང་རེད་ཟེར་ན་ད། ཉི་མ་དང་ཟླ་བ་ཐམས་ཅད་</a><a data-m="57392" data-d="5482">ནམ་མཁའ་ནས་འཆར་བ་འདི་རེད། ནམ་མཁའ་སྟོང་པ་་་་<span class="hesit">(མི་གསལ་)</span>་་་་ལྟ་བུ། </a><a data-m="62874" data-d="3726">ཐལ་བ་ཚུབ་ཚུབ་འདྲ་ཡོད་ན་ནམ་མཁའ་སྟོང་པ་མེད་དུས་ཤར་གྱི་མ་རེད། </a><a data-m="66600" data-d="3939">འདི་སླད་བྱེད་ཀྱི་རྐྱེན་གསུམ་དང་བྲལ་བ་དེ་ལ་ཞོག་པ་སྔ་དྲོ་</a><a data-m="70539" data-d="6661">ཉི་མ་རིའི་རྩེ་ནས་ཚུར་ཤར་བ་ལྟ་བུ་ཆུ་ཚོད་བདུན་པ་བརྒྱད་པ་ལྟ་བུ་དང་ནི། དགུང་མོ་ས་རུབ་ཁ་ཡི་དུས་ཚོད། </a><a data-m="77200" data-d="5277">ཉི་མ་ནམ་མཁའ་ནས་རྒས་རན་ཁ་བལྟས་ན། དེ་ནས་ལྷག་པར་དུ་་་<span class="hesit">(མི་གསལ་)</span>་་་སྟེ་འཆར་སླ་ཡི་རེད། </a><a data-m="82477" data-d="4095">དེ་ལྟ་བུ་ཟེར་གཉིས་ཀྱི་དུས་སུ་བལྟ་དགོས་པ་ཡིན་ཟེར་</a><a data-m="86572" data-d="5972">བལྟ་བ་དེ་ལའང་གནད་ཀྱིས་གཅུན་དགོས་དུས། རླུང་གནད་མཆུ་སོར་མ་རེག་པར། །དལ་བུས་འཇུག་དང་ལྡང་བར་བྱེད། །ཟེར་དུས་</a><a data-m="92544" data-d="8122">དེ་ནས་དེ་སྟེང་ལུས་དང་གཅིག །བལྟ་སྟངས་དང་གཉིས། རླུང་གི་གནད་གསུམ་དགོས་རེད། རླུང་གི་གནད་དེ་རླུང་དེ་ཁ་དང་སྣ་གཉིས་ནས་བརྒྱུ་ཡི་ཡོད་རེད། </a><a data-m="100666" data-d="5615">དེའི་ནང་ནས་ཁ་ནས་བརྒྱུ་ན་དབུ་མ་ཡེ་ཤེས་ཀྱི་རླུང་ཡིན་གསུང་གི་ཡོད་རེད། རླུང་དེ་ཁ་འདི་མར་བཙུམ་བཞག་ན་</a><a data-m="106281" data-d="5111">དེས་རླུང་གི་རྒྱུ་བ་འབྱུང་བའི་སྒོ་དེ་བཀག་འགྲོ་གི་རེད་དུས། མཆུ་དང་སོ་གཉིས་བཙུམས་ཏེ་མ་རེག་པའི་སྒོ་ནས་</a><a data-m="111392" data-d="5979">རླུང་ཁ་ནས་འཇུག ཁ་སྣ་ནས་འཇུག་པ་དེའང་ལམ་སང་ཕར་འཇུག་ཚུར་ལྡོག་མི་བྱེད་པར་</a><a data-m="117371" data-d="3111">འཇུག་ལྡང་ག་ལེར་དལ་བུས་བྱས་ཏེ་ནན་ཏན་ཡང་ནས་</a><a data-m="120482" data-d="6582">བལྟ་དགོས་པ་ཡིན་ཟེར། དེ་ལྟར་བཤད་མ་ཐག་པ་ཡི། །གནད་ལ་གཡོ་བ་མེད་པ་ཡིས། །ཐོག་མར་འོད་སྣང་སྔོ་རིབ་ནི། །</a><a data-m="127064" data-d="6099">ཤིན་ཏུ་དག་པར་སྣང་བ་ལས། །ནང་དབྱིངས་ཕྱི་རུ་གསལ་བའི་གདངས། །འོད་ལྔའི་དྲྭ་བས་འབྲེལ་བ་ཤར། གསུང་དུས་</a><a data-m="133163" data-d="5926">ད་གོང་དུ་བཤད་པ་དེ་ལྟ་བུའི་གནད་གསུམ་གྱི་</a><a data-m="139089" data-d="4180">མན་ངག་དང་། འཇུག་ལྡང་རྣམ་པ་གསུམ་གྱི་སྒོ་ནས་གནད་དུ་གཅུན་ཏེ་བལྟས་དུས། </a><a data-m="143269" data-d="7094">དེའི་ནང་ནས་ཀྱང་ཆོས་ཉིད་ཀྱི་དགོངས་པ་གཡོ་བ་མེད་པ་དེ་ཉམས་སུ་ཡག་པོ་ཞིག་ལེན་ཐུབ་དགོས་རེད། དེ་ལེན་པར་བྱེད་ན། ཐོག་མར་ཕྱི་རོལ་</a><a data-m="150363" data-d="6211">ནམ་མཁའ་སྟོང་པའི་སྟེང་དུ་བཞག་ན། སྔོ་ཙམ་ཅིག་གི་འོད་ཀྱི་སྣང་བ་སྔོ་རོང་བ་གཅིག་ཤར་རྒྱུ་རེད་</a><a data-m="156574" data-d="6551">དེ་ཕྱི་དབྱིངས་ཟེར་མཁན་དེ་རེད། དེའི་སྔོ་རོང་བ་དེ་ལ་མིག་གི་བལྟ་སྟངས་བྱས་ན་དེའི་ནང་ནས་འོད་ཁ་དོག་</a><a data-m="163125" data-d="13907">ལྔ་ལྡན་གྱི་སྣང་བ་ཞིག་ཤར་རྒྱུ་རེད། དེ་ནས་ཁ་དོག་ལྔ་ལྡན་གྱི་སྣང་བ་དེ་ཤིན་ཏུ་གསལ་པོ་མིག་གི་བལྟ་མི་ཐུབ་པ་ལྟ་བུ་རེད་དུས། ཤིན་ཏུ་དག་པའི་སྣང་བ་</a><a data-m="177032" data-d="3538">ཤར་བ་ཡིན་ཟེར། ཤིན་དུ་དག་པའི་སྣང་བ་དེ་ཤར་དུས་</a><a data-m="180570" data-d="5580">འདི་སྣང་བ་འདི་མ་རྩ་རང་གི་ལུས་ཀྱི་ནང་ལ་ཡོད་པ་མ་གཏོགས་ཕྱི་ལ་ད་ལྟ་ང་ཚོ་</a><a data-m="186150" data-d="5747">སྣོད་བཅུད་རི་བྲག་གི་ལུས་ལྟ་བུ་མ་རེད། དེའི་ཕྱིར་ན་ནང་གི་དབྱིངས་དེ་ཕྱི་རུ་གསལ་བ་དེ་བྱས་ནས་</a><a data-m="191897" data-d="5494">དེ་ཕྱི་དབྱིངས་སྔོ་རོང་ངེ་བ་དེ་ལ་ཡང་ནས་ཡང་དུ་གོམས་འགྲོ་དུས། དེ་ནས་འོད་དཀར་སེར་དམར་ལྗང་ཁ་དོག་ལྔ་</a><a data-m="197391" data-d="5604">གྱེན་འགྲེང་། རྩིབ་ཤར། དྲྭ་བ་དྲྭ་ཕྱེད་གྱི་ནང་ནས་གཅེར་བུ་ཤར་འོང་རྒྱུ་རེད་དུས། དེ་ཤར་དུས་</a><a data-m="202995" data-d="7167">དེ་ལས་རིག་པ་སྟོང་པའི་ཆ་དེ་དབྱིངས་ཟེར་གྱི་རེད་དུས། དབྱིངས་དེ་ལ་ཕྱི་དབྱིངས་ནང་དབྱིངས་གཉིས་ཡོད་དུས་དེའི་སྣང་བ་ཡིན་ཟེར། </a><a data-m="210162" data-d="4770">དེ་དབུས་ཐིག་ལེ་སྟོང་སྒྲོན་ནི། །ཐིག་ཟླུམ་འོད་ལྔའི་མུ་ཁྱུད་ཅན། །མཐོང་ཚེ་ནང་དུ་སྟོང་གསལ་ཉམས། །</a><a data-m="214932" data-d="6773">འཆར་བ་ཤེས་རབ་རང་བྱུང་གི །སྒྲོན་མ་ཉིད་ཡིན་དེ་ཉིད་ལས། །ལྷག་མཐོང་རྡོ་རྗེ་ལུ་གུ་རྒྱུད། །མུ་ཏིག་བསྟར་ལ་བརྒྱུས་པ་ལྟར། </a><a data-m="221705" data-d="7392">ཤར་ཚེ་དབྱིངས་རིག་དྲྭ་བ་རུ། །བཙུད་ཅིང་བསྒོམ་པ་རིག་པའི་གནད། ཟེར་དེ་ནས་དེའི་འོད་དང་དྲྭ་བ་སྦྲེལ་བསྡད་པ་འདིའི་སྟེང་དུ་རིམ་པ་བསྒོམ་བསྡད་ན་</a><a data-m="229097" data-d="5802">ཐིག་ལེ་སྟོང་པའི་སྒྲོན་མ་ཟེར་རྒྱུ་རྨ་བྱའི་སྒྲོ་ཡི་ཐིག་ལེ་ལྟ་བུ་དང་ཉ་ཡི་མིག་ལྟ་བུ་མང་པོ་ཤར་འོང་བ། </a><a data-m="234899" data-d="4891">དེ་ཤར་བ་དེ་ལའང་ལས་དང་པོ་པའི་སྐབས་སུ་ཐིག་ལེ་ཉིས་སྦྲེལ་ཐིག་ལེ་རེ་རེ། </a><a data-m="239790" data-d="6532">དེ་ལྟ་བུའི་ཐིག་ལེ་ཟླུམ་པོ། ཐིག་ལེ་ཟླུམ་པོ་དེ་ལའང་འོད་ཁ་དོག་ལྔ་ལྡན་གྱི་མུ་ཁྱུད་ཅན་ཤར་འོང་བ། </a><a data-m="246322" data-d="4591">དེའི་འོད་ཁ་དོག་ལྔ་ལྡན་གྱི་མུ་ཁྱུད་ཤར་འོང་རྒྱུའི་ཐིག་ལེ་དེ་དབྱིངས་ཀྱི་སྟེང་དུ་སྣང་དུས། </a><a data-m="250913" data-d="5697">དེ་ལ་རིག་པ་རྩེ་གཅིག་དུ་གཏད་ན་ནང་གི་རིག་པ་དེ་ལས་ལྷག་པར་དུ་ཡང་གསལ་བའི་ངར་ཐོན་ནས་བཟུང་ཏེ། </a><a data-m="256610" data-d="8413">ཉམས་མྱོང་དེ་གསལ་པོ་ཤར་འོང་རྒྱུ་རེད། སྟོང་གསལ་གྱི་ཉམས་ཤར་འོང་རྒྱུ་རེད། དེ་ནས་སྟོང་གསལ་གྱི་ཉམས་ཤར་ན་རིག་པ་གསལ་ཆ་དེ་ཧ་ཅང་ཆེ་འོང་རྒྱུ་དེ་</a><a data-m="265023" data-d="6341">ཤེས་རབ་རང་བྱུང་གི་སྒྲོན་མའི་རྩལ་ཡིན་གསུང་རྒྱུ་འདི་རེད། ཤེས་རབ་རང་བྱུང་སྒྲོན་མ་དེའི་ནང་ནས་ཇི་ཙམ་གསལ་བ་བཞིན་དུ་</a><a data-m="271364" data-d="7658">ལུས་ཀྱི་ནང་གི་རྩ་རླུང་ཐིག་ལེ་ཁམས་ཐམས་ཅད་འོད་ཀྱིས་དེ་ཙམ་གྱིས་དྭངས་འོང་རྒྱུ་རེད། དེ་ནས་བྱས་དུས་འོད་དེས་ཇི་ཙམ་དྭངས་ཡོང་ནས་བཟུང་སྟེ། དེ་དཔེར་ན། </a><a data-m="279022" data-d="8524">རྣལ་འབྱོར་པ་རྣམས་དངོས་གཞི་རྩ་ཡི་མདུད་པ་གྲོལ། འགགས་གཟུགས་དབང་དོར་་<span class="hesit">(མི་གསལ་)</span>་་་་ཐོས་བསམ་རྒྱ་ཆེན་པོ་བྱས་མ་མྱོང་ནའང་</a><a data-m="287546" data-d="7356">རྫོགས་པ་ཆེན་པོའི་ལྟ་སྒོམ་སྤྱོད་གསུམ་གྱི་གནད་བཤད་འོང་དུས་ཤིན་ཏུ་ཟབ་ཅིང་རྒྱ་ཆེ་བ་སྔར་ལས་ལྷག་པ་གཅིག་ཤར་འོང་རྒྱུ་རེད། དེ་ཤེས་རབ་རང་བྱུང་གི་སྒྲོན་མེའི་</a><a data-m="294902" data-d="4962">ངོ་བོ་ཡིན་གསུང་ལེ་རེད། དེ་ནས་ཤེས་རབ་རང་བྱུང་གི་སྒྲོན་མའི་གདངས་དེ་ག་འདྲ་ཤར་གྱི་རེད་ཟེར་ན་དེ་ནས། </a><a data-m="299864" data-d="2958">ཤེས་རབ་རང་བྱུང་སྒྲོན་མེའི་གསལ་ཆ་ཤར་རྒྱུ་དེའི་སྟེང་དུ་</a><a data-m="302822" data-d="5042">ལྷག་མཐོང་ཟེར་མཁན་དེ་ནི། ཞི་གནས་དང་ལྷག་མཐོང་གཉིས་ཡོད་རེད། ཞི་གནས་དེ་སེམས་མི་གཡོ་བ་གནས་པ་རེད། </a><a data-m="307864" data-d="1992">དེ་ལྷག་མཐོང་ནང་གི་རིག་པ་</a><a data-m="309856" data-d="5902">ཞི་གནས་ངོས་ཟིན་བྱེད་ཀྱི་རིག་པ་དེ་རེད། རིག་པ་དེ་ཉིད་ཕྱི་རོལ་དུ་རྡོ་རྗེ་ལུ་གུ་རྒྱུད་ཀྱི་རྣམ་པ་ཤར་འོང་ཟེར། </a><a data-m="315758" data-d="5792">རྡོ་རྗེ་ལུ་གུ་རྒྱུད་དེ་ཉིད་གསེར་གྱི་སྐུད་པ་བསྒྲིམས་པ་ལྟ་བུ་དང་མུ་ཏིག་སྟར་ལ་བསྒྱུས་པ་ལྟར་དུ་འཆར་འོང་ཟེར། </a><a data-m="321550" data-d="5188">དེ་ཤར་འོང་ན་ཡང་དེའི་སྟེང་ཤེས་རབ་རང་བྱུང་གི་སྒྲོན་མ་མཐོང་བ་རྡོ་རྗེ་ལུ་གུ་རྒྱུད་</a><a data-m="326738" data-d="6300">ཐིག་ལེ་སྟོང་པའི་སྒྲོན་མ་དེ་འོད་གསལ་ལྷུན་གྲུབ་ཀྱི་འཆར་ཆ་དེ་རེད། ཕྱི་དབྱིངས་མིག་ཡིན་དུས་ཀ་དག་གི་འཆར་ཆ་དེ་རེད། </a><a data-m="333038" data-d="5424">དེ་གཉིས་པོ་དེ་ནང་ནས་དཔེར་ན། ཀ་དག་དང་ལྷུན་གྲུབ་གཉིས་ཟུང་འཇུག་ཡོད་པ་བཞིན་དུ་ཕྱི་ནས་སྣང་བ་དེའང་</a><a data-m="338462" data-d="9286">ཟུང་དུ་འཇུག་དགོས་རྒྱུ་རེད་དུས། དེའི་ཕྱིར་ན་ཕྱི་མཐོང་བ་ཤར་བ་དེ་ལ་རིག་པ་རྩེ་གཅིག་དུ་གཏད། རིག་པ་རྩེ་གཅིག་ཏུ་གཏད་ན་ཐིག་ལེ་སྟོང་པའི་སྒྲོན་མ་ཡིས་ནང་ནས་</a><a data-m="347748" data-d="8874">རྡོ་རྗེ་ལུ་གུ་རྒྱུད་དེ་གཡེང་དུ་མི་འཇུག་པ་དེའི་གནད་དུ་གཟིར་ཏེ་བལྟ་བསྡད་དགོས་རེད། དེ་དྲྭ་བ་རུ་བཙུད་ཅིང་བསྒོམ་པ་རིག་པའི་གནད་ཞེས་པ་དེ་ཡིན་ཟེར། །</a><a data-m="356622" data-d="6588">དེ་ལྟར་ཞེན་མེད་རང་གསལ་ངང་། །ཐུན་བཞི་རྣལ་འབྱོར་དང་ལྡན་པས། །ཉམས་ལེན་སྲང་དུ་གཞུག་པ་ཡིས། །སྣང་བཞིའི་ཕ་རོལ་སོན་འགྱུར་ཏེ། །ཟེར་</a><a data-m="363210" data-d="4770">དེ་ལྟར་ཡང་ནས་ཡང་དུ་བསྒོམ་བསྡད་ན་དེ་ནས་ཕྱི་རོལ་ཐོད་རྒལ་གྱི་སྣང་བ་དེ་ལས་</a><a data-m="367980" data-d="6208">་་<span class="hesit">(མི་གསལ་)</span>་་་འོད་ཀྱི་སྣང་བ་ཇེ་གསལ་དེའི་སྟེང་དུ་ཐིག་ལེ་</a><a data-m="374188" data-d="9052">ཁ་དོག་ལྔ་ལྡན། ཐིག་ལེ་ཁ་དོག་ལྔ་ལྡན་གྱི་སྟེང་དུ་རྡོ་རྗེ་ལུ་གུ་རྒྱུད། དེའི་ནང་རིམ་པ་བཞིན་དུ་གོམས་འོང་ནས་གཟུང་སྟེ། ཞི་ཁྲོ་དམ་པ་རིག་བརྒྱའི་སྐུ་ལ་སོགས་པ་ཤར་འོང་རྒྱུ་རེད་དུས། </a><a data-m="383240" data-d="5151">ཇི་ཙམ་དུ་སྣང་བ་འཕེལ་འོང་ན་ང་ཉམས་རྟོགས་མཐོན་པོར་སླེབ་སོང་བསམ་པའི་ཞེན་ཆགས་མེད་པ། </a><a data-m="388391" data-d="5592">ཞེན་མེད་རང་གསལ་གྱི་ངང་ནས་བྱེད་དགོས། སྣང་བ་གཏན་ནས་མ་ཤར་ནའང་ཆོས་ཉིད་མ་བཅོས་པའི་ངོ་བོ་སྐྱོང་བསྡད་ན་</a><a data-m="393983" data-d="7788">དེ་ནས་ཞེན་པ་མེད་པ་རང་གསལ་བའི་ཡེ་ཤེས་དེ་བསྒོམ་དགོས་ཟེར། དེ་ལྟ་བུའི་ཡེ་ཤེས་དེ་ཉིད་ལ་ཐུན་བཞི་ཡི་རྣལ་འབྱོར་རྩོལ་ལྡན་ཟེར་དུས་བཟུང་སྟེ། </a><a data-m="401771" data-d="9855">དེ་ནས་ཉིན་གུང་ཡིན་ན་་<span class="hesit">(མི་གསལ)</span>་་ཉི་མ་ལ་་་་་གི་གནད་ལ་བལྟས་ཏེ། རྒས་དང་་་་སྲང་དུ་ཞུགས་པ་མན་ངག་ཡེ་ཤེས་བླ་མ་ནང་ན་ཡོད་པ་ལྟ་བུ་འདི། ཐུན་བཞི་རྣལ་འབྱོར་དུ་ལྡན་པའི་སྒོ་ནས་</a><a data-m="411626" data-d="4435">ཉམས་ལེན་སྲང་དུ་འཇུག་ཟེར། ཉམས་ལེན་སྲང་དུ་འཇུག་པ་དེ་སྤྲོས་བཅས་དང་སྤྲོས་མེད་</a><a data-m="416061" data-d="6797">རབ་འདི་བྱུང་ན། དེ་ནས་སྤྲོས་མེད་ཁོ་ན་གི་ལས་སྦྱོར་དགོས་རྒྱུ་རེད་དེ། དེ་ཙམ་ཞིག་མ་ནུས་ནའང་སྤྲོས་བཅས་སྤྲོས་མེད་གཉིས་དེ་ཆ་སྙོམས་པོ་བྱས་ཏེ་</a><a data-m="422858" data-d="7380">སྤྲོས་བཅས་ཀྱིས་ཐབས་དེ་ཉུང་དུ་གཏོང་། སྤྲོས་མེད་དེ་གཙོ་བོ་བྱས་གཞག་ན་དེ་ནས་རིམ་པ་བཞིན་དུ་ཆོས་ཉིད་མངོན་སུམ། ཉམས་གོང་འཕེལ། རིག་པ་ཚད་ཕེབ། </a><a data-m="430238" data-d="5012">ཆོས་ཉིད་ཟད་པ་བཞིའི་སྣང་བ་དེ་མཐར་ཕྱིན་འོང་རྒྱུ་ཡིན་ཟེར། དེ་ནས་སྣང་བ་བཞི་པོ་གང་ཡིན་ཟེར་ན། </a><a data-m="435250" data-d="6433">དང་པོ་ཆོས་ཉིད་མངོན་སུམ་ནི། །བདེ་གཤེགས་སྙིང་པོའི་རང་གདངས་ཕྱིར། །ཤར་བའི་དབྱིངས་སྣང་མཐོང་ནས་བཟུང་། །ཐིག་ལེ་ཐིག་ཕྲན་འོད་ཟླུམ་དང་། །</a><a data-m="441683" data-d="6347">ཐིག་ལེ་སུམ་འབྲེལ་སྣང་བའི་མཚམས། །ཀ་དག་རིག་པ་ལུ་གུ་རྒྱུད། །ཕྲ་ཞིང་འཁྱོགས་ལ་ཐིག་ལེས་འབྲེལ། །འགྲོ་འོང་བཅས་པར་ཤར་བ་གང་། །</a><a data-m="448030" data-d="7251">དབྱིངས་རིག་ཕྱག་རྒྱར་བཅིངས་ནས་བསྒོམ། གསུངས་པ་དེ་རེད་དུས་དེ་དག་ཡང་དཔེར་ན་རྒྱུ་མཚན་ཉིད་ཐེག་པའི་ལམ་ནས་ཡིན་ན་</a><a data-m="455281" data-d="3682">ཚོགས་ལམ་དང་སྦྱོར་ལམ་གཉིས་ཀྱི་སྒོ་ནས་ཆོས་ཉིད་གྱི་ངོ་བོ་དེ་</a><a data-m="458963" data-d="7468">ཐོས་བསམ་གྱི་གོ་བས་རྙེད་དགོས་རེད། དཔེ་དེ་བཞིན་དུ་རྫོགས་པ་ཆེན་པོའི་ལམ་བསྒོམ་པ་དེ་ལའང་གོང་དུ་ཞུས་པ་ལྟར་དུ་སེམས་དང་</a><a data-m="466431" data-d="8016">ཡེ་ཤེས་གཉིས་ཡོད་པའི་ནང་ནས་ཡེ་ཤེས་ལམ་་<span class="hesit">(མི་གསལ་)</span>་་། དབྱིངས་རིག་ཡེ་ཤེས་ལམ་དུ་བྱེད་པ་དེ་ལ་སེམས་རིག་གཉིས་ཤན་ཕྱེ་དགོས་རེད། དེ་ནས་སེམས་རིག་ཤན་ཕྱེ་བར་བྱེད་པ་དེ་ལ། </a><a data-m="474447" data-d="4628">ནང་རིག་ཉམས་མྱོང་གིས་ཤན་ཕྱེས་པ་དང་། ཕྱི་ཡི་སྣང་བ་ཐོད་རྒལ་གྱི་སྣང་བ་དེ་བསྒོམས་ཏེ་</a><a data-m="479075" data-d="5034">དེ་ཤན་ཕྱེ་འོང་དུས་ཆོས་ཉིད་མ་བཅོས་པའི་དོན་དེ་འདི་རེད་འདུག་ཨང་། དེ་ནས་ད་ལྟ་</a><a data-m="484109" data-d="7765">རྩ་བ་རྡོ་རྗེ་ཚིག་རྐང་ནང་གསུངས་པ་ལྟར་དུ། མཁས་བཙུན་བརྒྱ་དང་གྲུབ་ཐོབ་སྟོང་། །བསྟན་བཅོས་བྱེ་བ་ས་ཡ་དང་། །རྒྱ་མཚོའི་ཐེ་ཚོམ་བཅད་མི་དགོས། །</a><a data-m="491874" data-d="6081">རང་གི་རང་ལ་ཡིད་ཆེས་ཀྱི་ངེས་པ་བྱེད། ངེས་ཤེས་དེ་ལའང་འཛིན་པ་མེད་པ་རང་ཤུགས་ཀྱིས་ཤར་འོང་རྒྱུ་ཡོད་རེད། </a><a data-m="497955" data-d="5301">དེ་ཆོས་ཉིད་མངོན་སུམ་ཟེར་མཁན་དེ་རེད། དེ་ནས་ཆོས་ཉིད་མངོན་སུམ་ཞེས་རྟོགས་རྒྱུ་དེ་གང་རེད་ཟེར་ན་</a><a data-m="503256" data-d="6582">ད་ལྟ་ཐེག་པ་ཆེན་པོ་མདོ་སྡེ་ཐམས་ཅད་ཀྱི་ནང་ནས་བདེ་གཤེགས་སྙིང་པོ་འགྲོ་བ་ཡོངས་ལ་ཁྱབ་ཟེར་མཁན་དེའི་</a><a data-m="509838" data-d="4802">བདེ་གཤེགས་སྙིང་པོའི་རྩལ་དེ་བཤད་སྡོད་ཀྱི་ཡོད་རེད། དེ་ནས་བདེ་གཤེགས་སྙིང་པོ་ཁམས་ལ་བཤད་ཀྱི་ཡོད་རེད། </a><a data-m="514640" data-d="2721">མངོན་སུམ་དང་རྗེས་དཔག་གཉིས་ཟེར་དུས་དཔེར་ན། </a><a data-m="517361" data-d="4428">ནགས་གསེབ་གཅིག་ནས་དུ་བ་ཞིག་འོང་གི་ཡོད་ན་དེ་ན་མེ་འབར་གྱི་ཡོད་ས་རེད་བསམ་རྒྱུ་དེ་</a><a data-m="521789" data-d="6506">མེ་ཡོད་པ་དེ་ཤེས་དུས་རྗེས་དཔག་རེད། དེ་ནས་མེ་དམར་ལྷབ་ལྷབ་བུད་ཤིང་གི་སྟེང་མངོན་སུམ་དུ་མཐོང་འོང་དུས་དེ་མངོན་སུམ་རེད་དུས། </a><a data-m="528295" data-d="5120">ད་ལྟ་ང་ཚོ་རིག་པའི་ངོ་བོ་དེ། སེམས་རིག་ཤན་ཕྱེ་བསྡད་ན། རིག་པ་དམར་འཇུས་བྱས་ནས་</a><a data-m="533415" data-d="5335">ཉམས་མྱོང་གི་སྒོ་ནས་རྒྱུད་ལ་སྐྱེ་འོང་རྒྱུ་ཡོད་རེད་དུས། དེའི་ཕྱིར་ན་ཆོས་ཉིད་མངོན་སུམ་ཟེར་མཁན་དེ་རེད། </a><a data-m="538750" data-d="4623">དེ་ནས་ཆོས་ཉིད་མངོན་སུམ་ནང་གི་རིག་པ་སེམས་རིག་གཉིས་ཤན་ཕྱེས་ཏེ་ངོ་འཕྲོད་པའི་རྗེས་སུ་</a><a data-m="543373" data-d="5314">ཕྱི་ཐོད་རྒལ་གྱི་སྣང་བ་དེ་བསྒོམ་བསྡད་ན། དེ་ནས་དབྱིངས་ཐིག་ལེ་ཟེར་རྒྱུ་ཡི་སྣང་བ་ཤར་འོང་རྒྱུ་དེ་</a><a data-m="548687" data-d="3581">དཔེར་ན་མི་གཅིག་གི་གདོང་པ་དེ་མེ་ལོང་ནང་དུ་ཤར་བསྡད་ཡོད་ན་</a><a data-m="552268" data-d="8952">མེ་ལོང་གི་ནང་དུ་ཤར་བ་དེ་མི་དངོས་མ་རེད། མི་ཡི་གདོང་པའི་གདངས་རེད་དུས། དཔེ་དེ་བཞིན་དུ་རང་གི་རིག་པའི་གདངས་དེ་ད་ལྟ་ཐིག་ལེ་ཐིག་ཕྲན་ལ་སོགས་པར་</a><a data-m="561220" data-d="5140">ཤར་བ་དེ་རེད། ཤར་བ་དེ་ལས་དང་པོ་ཕྱི་དབྱིངས་ནང་དབྱིངས་ཀྱིས་སྣང་བ་མཐོང་བ་ནས་བཟུང་སྟེ། </a><a data-m="566360" data-d="4928">དེ་ནས་ཐིག་ལེ་ཐིག་ཕྲན། ཐིག་ལེ་ཆེན་པོ་རེ་རེ་ལ་ཐིག་ལེ་ཆུང་ཆུང་གི་གང་སོང་དུས་</a><a data-m="571288" data-d="4171">འོད་ཟླུམ་དང་། དེ་ནས་ཐིག་ལེ་དང་པོ་ཉིས་འབྲེལ་ཤར་གྱི་རེད། དང་པོ་རེ་རེ་ཤར། </a><a data-m="575459" data-d="5851">ཐ་མ་ཡིན་ན་ཐིག་ལེ་སུམ་འབྲེལ་དུ་སྣང་བ་དེ་ཤར་འོང་ཟེར་རེད། དེ་ནས་ཐིག་ལེའི་སུམ་འབྲེལ་གྱི་སྣང་བ་དེ་ཤར་འོང་བ་ཡི་མཉམ་དུ་</a><a data-m="581310" data-d="5482">ཀ་དག་གི་རིག་པ་རྡོ་རྗེ་ལུ་གུ་རྒྱུད་དེ་ཕྲ་ཞིང་འཁྱོགས་པ་སྤུས་བྲིས་ཡོད་པ་འདི་རེད་དུས། འབྲེལ་བ་</a><a data-m="586792" data-d="4889">འགྲོ་འོང་དང་བཅས་པ་ཟེར། རི་དྭགས་རྩེབ་ལ་རྒྱུག་པ་ལྟར་དང་། དེ་ནས་ཤ་ར་ན་དར་གྱིས་འགྲོ་བ་ལྟ་བུ་ཟེར། </a><a data-m="591681" data-d="7531">ཐོད་རྒལ་གྱི་སྣང་བ་དེ་ནང་གི་སེམས་ཀྱིས་གཟུང་འཛིན་གྱི་གཡོ་རྩོལ་བྱེད་པའི་སྟོབས་ལས་གཡོ་འགུལ་བྱེད་རྒྱུ་མ་གཏོགས་གཏན་ནས་བསྡད་མི་ནུས་པའང་། དེ་འདྲ་ཤར་གྱི་མ་རེད་གསུངས། </a><a data-m="599212" data-d="3944">དེའི་འགྲོ་འོང་དང་བཅས་པ་ཤར་བར་གྱུར་པའི་ཚེ་ན། དེ་ནས་དེའི་</a><a data-m="603156" data-d="6502">ད་ལྟ་གོང་ནས་གསུངས་པ་བཞིན་དུ་ཕྱི་དབྱིངས་ནང་དབྱིངས་ཀྱི་ཐོག་ནས་ཐིག་ལེ་དེ་ཤར། ཐིག་ལེ་དེའི་ནང་ལ་ལུ་གུ་རྒྱུད་དེ་ཤར་འོང་དུས་</a><a data-m="609658" data-d="6702">ལུ་གུ་རྒྱུད་དེ་ལ་རིག་པ་རྩེ་གཅིག་དུ་གཏད་ན་དབྱིངས་རིག་མི་འགུལ་བ་ཟེར་མཁན་དེ་རེད་དུས་དབྱིངས་རིག་ཤར་རྒྱུ་སྙིང་ནས་བསྒོམ་</a><a data-m="616360" data-d="4343">དགོས་པ་ནི། །དེ་ཚེ་ནང་དུ་རྟོག་དཔྱོད་ཀྱིས། །ཤེས་རབ་ཁྱད་པར་ཅན་འཆར་ཞིང་། །</a><a data-m="620703" data-d="3416">ཡེ་ཤེས་སུམ་ཆ་ཙམ་ལ་དབང་། །འདི་དུས་བར་དོ་ཆོད་གྱུར་ཀྱང་། །</a><a data-m="624119" data-d="5211">རང་བཞིན་སྤྲུལ་སྐུའི་ཞིང་ཁམས་སུ། །དབུགས་འབྱིན་ཐོབ་པར་ཐེ་ཚོམ་མེད། གསུང་དུས་དེའི་ཚེ་ན། དེ་ནས་ནང་དུ་</a><a data-m="629330" data-d="7021">དཔེར་ན་ཐོས་བསམ་གྱི་རིག་པ་རྟོག་དཔྱོད་ཀྱིས་སྒོ་ནས་ཤར་འོང་དུས་ཐེག་པ་གཞན་གྱི་མ་རྟོགས་པ་ཐམས་ཅད་ཡེ་ཤེས་ཀྱིས་རྩལ་ལས་ཤར་འོང་བ་ལྟ་བུ་ཞིག་</a><a data-m="636351" data-d="3562">ཤེས་རབ་ཁྱད་པར་ཅན་འཆར་འོང་རེད། ཤེས་རབ་ཁྱད་པར་ཅན་དེས་ནི། </a><a data-m="639913" data-d="4676">ཡེ་ཤེས་མཐོང་བ་དེ་བོགས་ཐོན་འོང་གི་རེད། དེ་འོང་བའི་ཚེ་ན་ཡེ་ཤེས་སུམ་ཆ་ཟེར་དུས། </a><a data-m="644589" data-d="4360">བདེ་གཤེགས་སྙིང་པོ་དེ་བཅོ་ལྔའི་ཟླ་བ་ལྟ་བུ་ཅིག་ལ་ཆ་བཞག་ན་དེའི་ཆ་</a><a data-m="648949" data-d="5123">གསུམ་ལ་ཕོབ་པའི་རུ་གཅིག་འདི་མངོན་སུམ་དུ་མཐོང་འོང་གི་རེད་ཟེར། དེ་མཐོང་བ་དེའི་ངང་ནས་ཕར་</a><a data-m="654072" data-d="5104">ལམ་མཐར་མ་ཕྱིན་ཤི་སོང་ནའང་། དེ་བར་དོའི་གནས་སྐབས་ན་</a><a data-m="659176" data-d="3718">བར་དོའི་སྣང་བ་ཡུད་ཙམ་གཅིག་ཤར་ཏེ་རང་བཞིན་སྤྲུལ་སྐུའི་ཞིང་ཁམས་ལྔ་རུ། </a><a data-m="662894" data-d="7524">ཤར་ཕྱོགས་མངོན་པར་དགའ་བ། ལྷོ་ཕྱོགས་དཔལ་དང་ལྡན་པ། ནུབ་ཕྱོགས་པདྨ་བརྩེགས་པ། བྱང་ཕྱོགས་ལས་རབ་རྫོགས་པ། དབུས་ཕྱོགས་སྟུག་པོ་བཀོད་པའི་ཞིང་ཁམས་མང་ཙམ་བསྐྱེད་ནས། </a><a data-m="670418" data-d="3786">དེ་ནས་སྟོན་པ་རིག་ལྔ་ཡི་ཞལ་མཐོང་། དེ་ལས་གསུང་ཐོས་པའི་ལམ་ནས་</a><a data-m="674204" data-d="7243">སྐུ་བཞི་ཐོབ་་་་་་དེའི་སྟེང་དུ་གྲོལ་བར་གྱུར་བ་ཁྱད་པར་གྱི་སྐབས་མ་ཡིན་་་་་་་གསུངས་རེད། ད་དེའི་རྗེས་སུ་ཉམས་གོང་འཕེལ་ཟེར་མཁན་དེ་རེད་དུས། </a><a data-m="681447" data-d="3560">ད་ཉམས་གོང་འཕེལ་དེ་ཧ་ལམ་</a><a data-m="685007" data-d="11384"><span class="hesit">(དང་པོ་སྒོམ་ལམ་གསུངས་ནས་རྗེས་མཐོང་ལམ་གསུངས།)</span>མཐོང་ལམ་གྱི་གནས་སྐབས་ལྟ་བུ་རེད། གཉིས་པ་ཉམས་སྣང་གོང་འཕེལ་ནི། །སྔ་མའི་འོད་སྣང་དེ་ཉིད་ལས། །ཆེས་ཆེར་འཕེལ་ཞིང་རྩིབས་ཤར་དང་། །</a><a data-m="696391" data-d="7660">གྱེན་འགྲེང་ཟླུམ་འཁྲིགས་མཆོད་རྟེན་དབྱིབས། །པདྨ་མཁར་ཐབ་མདུང་རྩེ་དང་། །དྲྭ་བ་དྲྭ་ཕྱེད་མིག་མངས་རིས། །ཐིག་ཟླུམ་སྲན་མ་ཙམ་ནས་བཟུང་། །བསེ་ཕུབ་ཙམ་གྱི་བར་སྐྱེ་ཞིང་། །</a><a data-m="704051" data-d="6106">ལུག་རྒྱུད་འགྲོ་འོང་གཡོ་བ་ཡང་། །འདབ་ཆགས་འཕུར་སྐྱེན་ཙམ་ཉིད་ནས། །བུང་བ་བཅུད་ལ་འཁོར་བ་བཞིན། །ཅུང་ཟད་གོམས་པའི་རིམ་པ་ཡིས། །</a><a data-m="710157" data-d="4987">འོད་སྣང་འཕེལ་དང་རིག་པ་དལ། །མཐར་གྱིས་སྟོང་ཉམས་འོད་གསལ་གྱི། །སྣང་བས་གར་བསྟས་གཡོ་མེད་ཁྱབ། །</a><a data-m="715144" data-d="5450">དབྱིངས་སྣང་ཟླུམ་འཁྲིགས་པད་འདབ་བཞིས། །བརྒྱན་པའི་ཚོམ་བུ་འཆར་གྱུར་ན། །འཆི་སྲིད་</a><a data-m="720594" data-d="7663">འོད་གསལ་ངང་དུ་གྲོལ། །ཟེར་དུས་དེ་ནས་ཉམས་ཟེར་མཁན་འདི་ལ་སྣང་ཉམས་དང་ཤེས་ཉམས་གཉིས་ཡོད་རྒྱུ་རེད། ཤེས་ཉམས་ཟེར་མཁན་དེ་ད་ལྟ་</a><a data-m="728257" data-d="7995">ཞི་གནས་སྒོམ་བསྡད་པའི་སྐབས་ལྟ་བུ་ཡིན་ནའང་བདེ་གསལ་མི་རྟོག་པའི་ཉམས་ཤར་བ་དང་མངོན་ཤེས་ཤར་བ་དང་རི་བྲག་ལ་ཟང་ཐལ་གྱི་མཐོང་བ་ལ་སོགས་པ་ཡོད་རྒྱུ་རེད་དུས་</a><a data-m="736252" data-d="7755">དེ་དང་། དུས་འཁོར་གྱི་སྐབས་སུ་སྟོང་གཟུགས་མང་པོ་ཤར་ཡོང་རྒྱུ་ཡོད་པ་དང་ནི། དེ་རྣམས་ཐམས་ཅད་ཤེས་ཉམས་ཟེར་བ་དེ་རེད། </a><a data-m="744007" data-d="4609">སྣང་ཉམས་ཟེར་མཁན་དེའི་སྣང་ཟེར་བ་དེ་གང་རེད་ཟེར་ན་ཆོས་ཉིད་མངོན་སུམ་གྱི་སྣང་བ་</a><a data-m="748616" data-d="6906">གོང་ནས་གོང་དུ་འཕེལ་འོང་དུས། དེ་ནས་སྣང་ཉམས་དེ་ཉམས་བརྟན་པོ་ཞིག་རྒྱུད་ལ་ཤར་འོང་དུས་རིག་པ་ཡི་གདངས་ཀྱི་རེད་<span class="hesit">(མི་གསལ་)</span>། དེ་ཡན་ཆད་བློ་ཡིས་མ་འགྲིབ་</a><a data-m="755522" data-d="4133">བློ་ལས་འདས་པའི་ཉམས་ཡིན་པའི་ཕྱིར་ན་དེ་སྣང་ཉམས་གོང་དུ་འཕེལ་བར་གྱུར་པ་ཡིན་ཟེར། </a><a data-m="759655" data-d="4891">དེ་ནས་ཉམས་སྣང་གོང་ལ་ག་འདྲ་བྱས་ནས་འཕེལ་འོང་གི་རེད་ཟེར་ན་སྔ་མ་ཐོད་རྒལ་གྱི་འོད་སྣང་དེ་ཉིད་</a><a data-m="764546" data-d="6151">དཔེར་ན་སྔོན་ནས་ཡིན་ན་ཐིག་ལེ་སྟོང་པའི་སྒྲོན་མ་ཡིན་ན་རྩེ་ཕུབ་ཙམ། ཕོར་པ་ཙམ་དེ་ལས་ཤར་གྱི་མ་རེད། </a><a data-m="770697" data-d="4060">གཉིད་ཀྱི་སྣང་བ་ཡིན་ནའང་ཁང་པ་གྲུ་བཞི་ཙམ་རེ་མ་གཏོགས་འཆར་གྱི་མ་རེད། </a><a data-m="774757" data-d="7373">དེ་ནས་སྣོད་བཅུད་གང་ན་བལྟས་བཞག་པའི་སྐབས་སུ། དེ་ཐམས་ཅད་དབྱིངས་ཀྱི་སྣང་བས་ཁྱབ་སོང་རྒྱུ་དེ་ལ་བརྟེན་ནས་ཐིག་ལེ་སྟོང་པའི་སྒྲོན་མ་དེའང་</a><a data-m="782130" data-d="5225">ཟླུམ་པོ་ཆེན་པོ་ནས་ཆེས་ཆེར་འཕེལ། </a><a data-m="787355" data-d="4882">དེ་ནས་འོད་ཀྱི་སྣང་བ་དེའང་རྩིབས་ཤར་ཟེར་དུས་ཕྲེད་<span class="hesit">(མི་གསལ་)</span>དུ་ཡོད་པ། གྱེན་འགྲེང་ཟེར་དུས་གོང་དུ་ཡོད་པ། </a><a data-m="792237" data-d="5320">ཟླུམ་འཁྲིགས་ཀྱི་རྣམ་པ་གསུམ་དུ་ཡོད་དུས་ཐིག་ལེ་ཟླུམ་པོའི་རྣམ་པ་རྒྱ་ཡི་མིག་ལྟ་བུ་གོང་ན་ཡོད་པ། </a><a data-m="797557" data-d="6038">དེ་ནས་མཆོད་རྟེན་གྱི་བང་རིམ་ལྟ་བུ་གོང་ན་བཞི་ཡོད་པ། དེའི་སྟེང་ན་ཐིག་ལེ་སྟོང་པའི་སྒྲོན་མའི་ནང་ནས་</a><a data-m="803595" data-d="7592">ཐིག་ལེ་སྟོང་པའི་སྒྲོན་མའི་ནང་འདི་ཚར་གཅིག་<span class="hesit">(མི་གསལ་)</span>མེ་ཏོག་པདྨ་འདབ་མ་བཞི་ལྟ་བུ་རྣམ་པ་དང་གཞལ་ཡས་ཁང་གི་རྣམ་པ་ལྟ་བུ་དང་། ཁ་བཏགས་</a><a data-m="811187" data-d="5044">འོད་ཟེར་གྱི་སྣང་བ་ཐམས་ཅད་མིག་གི་ནང་ནས་ཚུར་ཟུག་བསྡད་པ་གདུང་གི་རྩེ་མོ་ལྟ་བུ་དང་། </a><a data-m="816231" data-d="8476">གཞལ་ཡས་ཁང་གི་དྲྭ་བ་དང་དྲྭ་ཕྱེད་ལྟ་བུ་དང་ནི། ད་ལྟ་ཏིལ་<span class="hesit">(མི་གསལ་)</span>གི་རྣམ་པ་ཁ་དོག་སྣ་ཚོགས་པ་ཡོད་པ་ལྟ་བུའི་ཉིན་མོ་རེས་</a><a data-m="824707" data-d="5250">ཤར། ཐིག་ལེ་སྟོང་པའི་སྒྲོན་མ་ཟླུམ་པོ་དེའང་ཆོས་ཉིད་མངོན་སུམ་གྱི་སྐབས་ལ་སྲན་མ་ཙམ་ལས། </a><a data-m="829957" data-d="5832">དེ་ནས་ཉམས་གོང་ནས་འཕེལ་འོང་དུས་བསེ་ཕུབ་ཙམ་གྱིས་བར་དུ་འཕེལ། དེ་འཕེལ་འོང་དུས་དེའི་ནང་དུ་ད། </a><a data-m="835789" data-d="5973">དབྱིངས་དང་ཐིག་ལེའི་སྣང་བ་དེའི་ནང་དུ་ལུ་གུ་རྒྱུད་ཟེར། རིག་པ་རྡོ་རྗེ་ལུ་གུ་རྒྱུད་འགྲོ་འོང་གཡོ་བ་དེ་ཡང་། </a><a data-m="841762" data-d="6547">འདབ་ཆགས་འཕུར་སྐྱེན་པ་ཟེར་དུས་ཕུག་རོན་ནམ་མཁའ་ནས་འཕུར་གྲབས་ཡོད་<span class="hesit">(མི་གསལ)</span>དང་པོ་གཡོ་འགུལ་ཐམས་ཅད་སྐྱེན་པ་དང་། དེ་ནས་རིམ་པ་བཞིན་དུ་</a><a data-m="848309" data-d="7327">བུང་བ་མེ་ཏོག་གི་ནང་དུ་སླེབ་འོང་ན་མེ་ཏོག་གཅིག་གི་སྦྲང་རྩི་ལེན་ནས་ཏོག་ཙམ་བསྡད། ཡང་དེའི་ནང་ནས་ཐོན་ཚར་དུས་མེ་ཏོག་གཞན་གཅིག་ལ་ཕར་འགྲོ་གི་རེད། </a><a data-m="855636" data-d="5639">དཔེ་དེ་བཞིན་དུ་རིག་པ་རྡོ་རྗེ་ལུ་གུ་རྒྱུད་འདི་དང་པོ་མིག་གཡོན་ན་ཟུར་ལྟ་བུ་ཞིག་ལ་འཆར་བསྡད་ཡོད་ན། </a><a data-m="861275" data-d="6770">དེ་ལས་རིག་པ་གཏད་བཞག་ན་ཏོག་ཙམ་བསྡད་ཏེ། ཡང་དར་ཙམ་རེད་དུས་གཡས་ཕྱོགས་ལ་ཕར་འགྲོ་བ་ལྟ་བུ་རིམ་པ་བཞིན་དུ་གོམས་དུས་</a><a data-m="868045" data-d="3003">དེ་ནས་འདབ་ཆགས་</a><a data-m="871048" data-d="5426">འཕུར་སྐྱེན་པ་ལྟ་བུ་དེ་ལས་དང་པོ་བུང་བ་བཅུད་ལ་འཁོར་བ་ལྟ་བུ་དེ་རེད། དེ་ནས་དེ་ལས་</a><a data-m="876474" data-d="4859">ཅུང་ཟད་གོམས་པ། དེ་ནས་རི་དྭགས་རྩིབ་ལ་རྒྱུག་པ་ལྟ་བུའི་ཆེས་ཆེར་གོམས་པའི་བརྟན་པ་ཡོད། </a><a data-m="881333" data-d="4414">འོད་ཀྱི་སྣང་བ་དེ་ཉིད་གོང་ནས་འཕེལ། རིག་པ་རྡོ་རྗེ་ལུ་གུ་རྒྱུད་དེ་དལ། </a><a data-m="885747" data-d="4916">ཕྱིའ་སྣང་བ་དེ་ཙམ་ཞིག་རེད་དུས་མཐར་གྱིས་ཆོས་ཉིད་རིག་པ་མངོན་སུམ་དུ་སྣང་བ་དེའང་། </a><a data-m="890663" data-d="6480">སྟོང་པའི་ཉམས་དེ་རྒྱ་ཆེར་འོང་ཏེ། དེ་ནས་གང་ན་བལྟས་གཞག་ན་ཟེར། ས་རྡོ་རི་བྲག་རྩི་ཤིང་ནགས་ཚལ་ཐམས་ཅད་</a><a data-m="897143" data-d="5594">གར་བལྟས་ཀྱང་དབྱིངས་དང་ཐིག་ལེའི་སྣང་བ་འཆར་བ་དང་། དབྱིངས་སྣང་ཟླུམ་འཁྲིགས་དེ་ལ་པདྨ་འདབ་བཞི། </a><a data-m="902737" data-d="4929">པདྨ་འདབ་མ་བཞི་རེ་ཡོད་པ་དེའི་ནང་དུ་རྒྱལ་བ་རིགས་ལྔ་ཡོད་པའི་ཚོམ་བུས་བརྒྱན་པས་</a><a data-m="907666" data-d="5750">འཆར་དུས། འདིས་ཉམས་གོང་འཕེལ་མཐར་ཕྱིན་པ་ཡིན་ཟེར། ཉམས་གོང་འཕེལ་མཐར་ཕྱིན་པ་དེའི་ངང་དུ་གྲོལ་སོང་ན། </a><a data-m="913416" data-d="5381">དེ་ནས་ང་ཚོ་བར་དོ་བགྲོད་པར་འགྱུར་པ་དེ་ལ། འཆི་ཁ་བར་དོ། ཆོས་ཉིད་བར་དོ། སྲིད་པ་བར་དོ། </a><a data-m="918797" data-d="7183">གསུམ་ཡོད་པའི་ནང་ནས་འཆི་ཁ་བར་དོ་འོད་གསལ་ལྷུན་གྲུབ་ཀྱི་སྣང་བ་ཆོས་ཉིད་བར་དོའི་ངང་ལ་</a><a data-m="925980" data-d="8402">གྲོལ་ཟེར་རྒྱུ་དེ་རེད། དེ་ནས་ཆོས་ཉིད་བར་དོའི་ངང་ལ་ཁྱད་ཆོས་དྲུག་གི་མངོན་པར་སངས་རྒྱས་འགྲོ་བ་ཡིན་གསུངས། </a><a data-m="934382" data-d="6318">གསུམ་པ་རིག་པ་ཚད་ཕེབས་ནི། །ཡེ་ཤེས་ལྔ་ཡི་ཐིག་ལེའི་དབུས། །སྐུ་གསུམ་ཚོམ་བུ་ཐ་དད་པ། །རིམ་བཞིན་གསལ་བས་གདོས་བཅས་འགགས། །</a><a data-m="940700" data-d="5300">ཅིར་སྣང་དག་པ་རབ་འབྱམས་སུ། །ཤར་ཞིང་གཉིས་པ་གྲོལ་ཚད། ཡུལ་དུ་ཐོགས་རྡུགས་བྲལ། །ལུས་སེམས་རྟེན་འབྲེལ་རྒྱུན་ཆད་པས། །</a><a data-m="946000" data-d="6244">ཁམས་གསུམ་གནས་སུ་མི་ལྡོག་གོ། གསུང་དུས་བཟུང་སྟེ་ད་དེའི་རྗེས་ལ་རིག་པ་ཚད་ལ་ཕེབས་པའི་སྣང་བ་དེ་ཤར་<span class="hesit">(མི་གསལ་)</span></a><a data-m="952244" data-d="6532">དཔེར་ན་མདོ་ལུགས་ལྟར་དུ་ཡིན་ན་དག་པ་ས་གསུམ་ལྟ་བུ་རེད། དེའི་སྐབས་ལ་སྣང་བ་གང་རེད་ཟེར་ན་ཡེ་ཤེས་ལྔ། </a><a data-m="958776" data-d="5663">ནང་གི་རིག་པ་དེ་ལ་ཡེ་ཤེས་ལྔ་ཡོད་པ་དེ་ཡར་རྫོགས<span class="hesit">(མི་གསལ)</span>ཡོང་དུས་ཕྱི་ཡི་ཐིག་ལེ་དེ་ལའང་དེ་ནས་</a><a data-m="964439" data-d="8607">ཁ་དོག་ལྔ། ཁ་དོག་ལྔ་ལྡན་དེའི་ནང་དུ་སྐུ་ཡི་སྣང་བ་ཤར་འོང་དུས་དང་པོ་སྐུ་གཅེར་བུ་ལྟ་བུ་དང་། དབུ་དང་ཕྱག་ལག་</a><a data-m="973046" data-d="4923">དེ་ནས་རིམ་པ་བཞིན་དུ་གོམས་ཡོང་དུས་སྐུ་ཡོངས་རྫོགས་རྒྱན་ཆས་ཡོད་པ་ཡབ་ཡུམ་ཟུང་འབྲེལ་</a><a data-m="977969" data-d="5300">དེ་ནས་ཐིག་ལེ་ལྔ་ཚོམ་གྱི་ནང་དུ་རྒྱལ་བ་རིགས་ལྔ་ལ་སོགས་པ་ཚོམ་བུ་མཐར་ཕྱིན་ནས་རིམ་པ་བཞིན་དུ་གསལ། </a><a data-m="983269" data-d="5595">དེ་གསལ་འོང་དུས་དེ་ནས་ཕྱི་ས་རྡོ་རི་བྲག་ཐམས་ཅད་ལ་བལྟས་ན་འོད་དང་ཐིག་ལེ་སྐུ་གསུམ་གྱི་སྣང་བ་མ་གཏོགས་</a><a data-m="988864" data-d="7192">གདོས་བཅས་ཀྱི་དེ་སྣང་བ་གཏན་ནས་མེད་པ་ཤར་ཏེ་སྣོད་བཅུད་ཐམས་ཅད་དག་པ་རབ་འབྱམས་སུ་ཤར་དུས། ཕྱི་སྣང་དག་པ་རབ་འབྱམས་སུ་ཤར། </a><a data-m="996056" data-d="5602">དེ་ཤར་བ་དང་མཉམ་དུ་ཕྱི་ཡི་ཡུལ་གྱི་སྣང་བ་དེ་དང་ནང་གིས་རིག་པ་གཉིས་དབྱེར་མེད་དུ་འདྲེས་ཏེ་</a><a data-m="1001658" data-d="7371">དེ་ཐུན་མོང་གི་ཆོས་སྐད་ལྟ་བུ་བྱས་ན་<span class="hesit">(དང་པོ་རླུང་སེམས་གསུངས་ནས་སྣང་སེམས་གསུངས།)</span>སྣང་སེམས་འདྲེས་ཟེར་མཁན་དེ་རེད་དུས། རི་བྲག་ལ་ཟང་ཐལ་དུ་འགྲོ་ནུས་པ་ལྟ་བུ་དང་། </a><a data-m="1009029" data-d="9783">རི་བྲག་ཐམས་ཅད་གཅིག་གིས་གཅིག་མི་སྒྲིབ་པ་རང་བཞིན་གྱིས་གསལ་བའི་ཐོགས་རྡུགས་ཐམས་ཅད་དང་བྲལ་བར་གྱུར་པ་ཡིན་ཟེར། དེ་ནས་ལུས་དང་སེམས་གཉིས་པོ་སེམས་<span class="hesit">(མི་གསལ་)</span>གཅིག་དུ་འདྲེས་འགྲོ་བའི་སྐབས་ན་</a><a data-m="1018812" data-d="4400">འཁྲུལ་བའི་སྣང་བ་དེ་ཤར་གྱི་ཡོད་རེད་དུས། དེའི་དུས་རིག་པ་ཚད་ལ་ཕེབས་པའི་སྐབས་ཡིན། </a><a data-m="1023212" data-d="6065">ལུས་སེམས་གཉིས་འབྲེལ་བ་ཆད་ཏེ་དེའི་སྟེང་དུ་ཤི་སོང་ན་</a><a data-m="1029277" data-d="8661">དེ་ནས་འཆི་ཁ་བར་དོ་ནས་གྲོལ་འགྲོ་རེད། <span class="hesit">(མི་གསལ་)</span>་་་ཅན་ཞིག་ནས་བར་དོ་གཞན་གྱི་སྣང་བ་མ་བྱུང་བས། ཁམས་གསུམ་གནས་སུ་མི་ལྡོག་གོ །ཞེས་གསུངས་། </a><a data-m="1037938" data-d="5418">བཞི་པ་ཆོས་ཉིད་ཟད་པ་ནི། །ལས་རླུང་གཡོ་མེད་ཡེ་ཤེས་སུ། །</a><a data-m="1043356" data-d="7073">འཕེལ་བས་ཕྱི་འབྱུང་གཟུང་ཡུལ་དང་། །ནང་འབྱུང་འཛིན་པའི་སེམས་བྱུང་བཅས། །འགགས་ཤིང་གསང་བ་འོད་གསལ་གྱི། །སྣང་བ་ཀུན་ཀྱང་ཆོས་དབྱིངས་ཐིམ། །ཟེར་དུས་</a><a data-m="1050429" data-d="3696">ད་བཞི་པ་ཆོས་ཉིད་ཟད་ས་ལ་ཕྱིན་འགྲོ་དུས་</a><a data-m="1054125" data-d="7467">ས་བཅུ་རྒྱུན་མཐའ་ལ་གནས་ཏེ་སངས་རྒྱས་འགྲོ་དུས། དེ་ནས་ཆོས་ཉིད་ཟད་ཟེར་མཁན་དེ་ཆོས་ཉིད་སྟོང་པ་ཉིད་ལ་ཟད་རྒྱུ་ཡོད་མ་རེད་དུས་ཆོས་ཉིད་ཀྱི་ཀློང་དེ་ལ་</a><a data-m="1061592" data-d="4821">ཆོས་ཅན་གྱི་སྣང་བ་ཐམས་ཅད་ནང་དུ་ཕར་བསྡུ་སོང་བ་དེ་ལ་ཟད་པའི་སྒྲ་སྦྱར་གཞག་དུས་</a><a data-m="1066413" data-d="5331">དེས་ན་ཟད་འགྲོ་བའི་རྒྱུ་མཚན་དེ་ཅི་རེད་ཟེར་ན་དེ་སྔ་འོད་གསལ་གྱི་སྣང་བ་ཕྱི་ལ་ཤར་བསྡད་པ་དེ་</a><a data-m="1071744" data-d="6631">རླུང་གི་རྩལ་གཅིག་གིས་སྟོང་ཉིད་གཡོ་བསྡད་ཡོད་རེད། རླུང་གི་རྩལ་དེ་ལས་རླུང་གི་ནུས་པ་དེ་ཆོས་ཉིད་ཀྱི་ངང་ལ་ཕར་ལྡོག་ཚར་ན་</a><a data-m="1078375" data-d="9140">དེ་ནས་ཆོས་ཉིད་དགོངས་པ་ལ་འཕོ་འགྱུར་མེད་པ་མཉམ་བཞག་དང་རྗེས་ཐོབ་ཁྱད་པར་མེད་པར་</a><a data-m="1087515" data-d="5682">མཉམ་རྗེས་འདྲེ་འགྲོ་རེད། དེ་ནས་མཉམ་རྗེས་འདྲེ་འགྲོ་བའི་ཚེ་ན་ལས་རླུང་གི་གཡོ་བ་མེད་དུས་</a><a data-m="1093197" data-d="5426">ཡེ་ཤེས་ཀྱི་སྐུ་མངོན་སུམ་དུ་མཐོང་<span class="hesit">(ཡང་ན་ཐོབ། མི་གསལ་)</span> དེ་ནས་བི་མ་མི་ཏྲ་དང་གུ་རུ་རིན་པོ་ཆེ་ལྟ་བུ་རེད་དུས། དེ་ལ་ཕེབས་པའི་</a><a data-m="1098623" data-d="5610">ཕྱི་འབྱུང་གི་གཟུང་ཡུལ་ཟད་ཏེ་རང་གིས་ལུས་ཀྱི་ཕྱི་ཡི་འབྱུང་བ་ས་ཆུ་མེ་རླུང་ཐམས་ཅད་</a><a data-m="1104233" data-d="3298">འོད་གསལ་གྱི་སྣང་བ་ཁོ་ན་མ་གཏོགས་གདོས་བཅས་མེད་ལེ་རེད་ཚར་དུས་</a><a data-m="1107531" data-d="5940">དེ་ནས་གྲུབ་པ་ཐོབ་པའི་རྣལ་འབྱོར་པ་དེ་ཉིད་མེ་ལ་བསྲེགས་ན་འཚིག་གི་མ་རེད། ཆུ་ལ་བསྐུར་ན་ཁུར་གྱི་མ་རེད། 18-34</a><a data-m="1113471" data-d="6992">གཉན་ཞུ་དགུ་བྲག་ལ་ཕུགས་ནས་<span class="hesit">(མི་གསལ་)</span>རྗེ་བཙུན་མི་ལ་ལྟ་བུ་རེད་འགྲོ་ཚར་ལེ་རེད། ནང་གིས་སེམས་ཡིན་ནའང་གཟུང་འཛིན་གྱིས་གཏན་ནས་གཡོ་བ་མེད་དུས་</a><a data-m="1120463" data-d="5788">དེ་ནས་ནང་གི་འབྱུང་བ་ད་ལྟ་གདོས་བཅས་ཤ་ཁྲག་གི་ཕུང་པོ་འདི་ཐམས་ཅད་མེད་པར་འོད་ཀྱི་སྐུ་མ་གཏོགས་པའི་</a><a data-m="1126251" data-d="4915">གཏན་ནས་ཡོད་ཀྱི་མ་རེད་དུས་ནང་འཛིན་པའི་སེམས་བྱུང་དང་བཅས་པ་འགགས། </a><a data-m="1131166" data-d="8927">གསང་བ་འོད་གསལ་གྱི་སྣང་བ་དཔེར་ན་ཟླ་བ་དེ་དང་པོ་ཚེས་གཅིག་ནས་བཅོ་ལྔ་བར་དུ་ཡར་འཕེལ་གྱི་རེད། བཅུ་དྲུག་ནས་གནམ་སྟོང་བར་དུ་མར་འགྲིབ་ཀྱི་རེད། </a><a data-m="1140093" data-d="7441">ཟླ་བ་ཁོ་རང་ལ་དེ་ཡོད་པ་ལྟར་དུ་ད་ལྟ་བཅུ་དྲུག་ནས་གནམ་སྟོང་བར་དུ་མར་འགྲིབ་འགྲོ་རྒྱུ་དེ་རེད་དུས། དེའི་སྣང་བ་དེ་ཐམས་ཅད་ཆོས་ཉིད་ཅིག་གིས་ངང་ལ་</a><a data-m="1147534" data-d="5434">ཕར་བསྡུ་ཚར་དུས་དེ་ནས་ཉིན་མཚན་འཁོར་ཡུག་དུ་འོད་གསལ་གྱི་དགོངས་པ་གཅིག་ལས་མི་གཡོ་བ་</a><a data-m="1152968" data-d="6632">རང་བཞིན་རེད་འགྲོ་དུས་དེ་ནས། །སྣང་བ་ཀུན་ཀྱང་ཆོས་ཉིད་ཐིམ། །དེ་ཚེ་སྐྱེ་བར་དབང་ཐོབ་པས། །སྣང་སྟོང་ཆུ་ཟླ་ལྟ་བུའི་ངང་། །</a><a data-m="1159600" data-d="3692">འོད་གསལ་འཕོ་ཆེན་དྭངས་མའི་སྐུས། །འགྲོ་སྒྲོལ་ཕྲིན་ལས་རྟག་ཏུ་སྤྱོད། ཟེར་དེ་ནས་</a><a data-m="1163292" data-d="6751">ཆོས་ཉིད་ཟད་ས་ལ་སྐྱེལ་ཚར་དུས་སྐྱེ་བ་དང་འཇུག་པ་ལ་དབང་ཐོབ་ཟེར་མཁན་དེ་རེད། སྐྱེ་བ་ལ་དབང་ཐོབ་ཟེར་དུས་ད་ལྟ་ང་ཚོ་</a><a data-m="1170043" data-d="5315">ཁམས་གསུམ་འཁོར་བར་འཁྱམས་བྱེད་ཀྱི་རྩ་བ་འཁྲུལ་བ་དེ་ག་རེ་ཟེར་ན་སྐྱེ་འཆི་བར་དོ་གསུམ་ཟེར་མཁན་དེ་རེད། </a><a data-m="1175358" data-d="6231">དེ་ནས་ད་ལྟ་ང་ཚོ་དཔེར་ན་ཤི་འགྲོ་ག་བྱས་ན། དེ་ནས་ཤི་སོང་དུས་ལས་དགེ་སྡིག་གིས་གང་ན་སྐྱེ་དགོས་ཀྱི་ཡོད་ན་མ་གཏོགས་</a><a data-m="1181589" data-d="4796">རང་བསམ་བཞིན་དུ་སྐྱེ་བ་བཞེས་ཐུབ་ཀྱི་མ་རེད། དེ་ནས་དེའི་སྐབས་ལ་སྐྱེ་བ་ལ་དབང་ཐོབ་ནས་</a><a data-m="1186385" data-d="4849">དེ་ནས་ད་ལྟ་ལུས་རྟེན་འདིའི་སྟེང་དུ་འགྲོ་བའི་དོན་རྒྱ་ཆེན་པོ་གཅིག་མཛད་དགོངས་ན་</a><a data-m="1191234" data-d="5239">ད་ལྟ་ཟག་བཅས་ཀྱི་སྐུ་འདི་འོད་ཀྱི་རང་བཞིན་དུ་དེངས། སྣོད་བཅུད་ཐམས་ཅད་དག་པ་ཆེན་པོ་རེད་ཚར་དུས་</a><a data-m="1196473" data-d="6847">ཕྱག་གིས་སོར་མོ་ལ་འོད་ལྔ་འཁྲིགས་འོང་དུས་དེ་ལ་རིག་པ་གཏད་འོང་དུས། ནམ་མཁའ་ཇི་སྲིད་ཀྱི་བར་དུ་རྡོ་རྗེའི་སྐུ་སྐྱེ་འཆི་མེད་པ་</a><a data-m="1203320" data-d="5548">བི་མ་མི་ཏྲ་དང་གུ་རུ་རིན་པོ་ཆེ་ལྟ་བུ་རེད། དེ་ཡིན་ནའང་སྐུ་རང་། ངང་དེ་ལ་ཕར་བལྟས་བཞག་ན་དེ་ནས་</a><a data-m="1208868" data-d="8498">སྔ་མ་ལྟར་དུ་ཡོད་རྒྱུ་རེད་དུས་དེའི་སྐུ་ལ་ལག་པས་རེག་པ<span class="hesit">(མི་གསལ་)</span>་དང་གཟུགས་ཅན་ལྟར་དུ་བཟུང་རྒྱུ་ཡོད་ས་མ་རེད། དེ་ནི་ཆུ་ནང་གི་ཟླ་གཟུགས་ལྟ་བུ་དེ་རེད། </a><a data-m="1217366" data-d="4553">དེ་འོད་གསལ་འཕོ་ཆེན་དྭངས་མའི་སྐུ་རེད། དེ་ནས་གུ་རུ་རིན་པོ་ཆེ་ད་ལྟ་རྔ་གཡབ་ཟངས་མདོག་དཔལ་རི་ལ་</a><a data-m="1221919" data-d="6999">སྔར་བོད་ལ་ཕེབས་བསྡད་རྒྱུ་ཡི་སྐུ་དེ་འདྲ་བྱས་ནས་བཞུགས་ཡོད་རེད། བི་མ་མི་ཏྲ་རྒྱ་ནག་རི་བོ་རྩེ་ལྔ་ལ་བཞུགས་ཡོད་རེད། དེ་ལྟ་བུ་དྭངས་མའི་སྐུ་ཡི་ངང་ནས། </a><a data-m="1228918" data-d="1573">དེ་ནི་པདྨ་་་་</a><a data-m="1230491" data-d="7834">གུ་རུ་དང་མི་མ་མི་ཏྲ་གཉིས་བསྐལ་བཟང་སངས་རྒྱས་སྟོང་གིས་འགྲོ་དོན་མ་རྫོགས་ཀྱི་བར་དུ་ད་ལྟ་ཞིང་ཁམས་འདིའི་སྟེང་དུ་བཞུགས། དེ་ནས་འགྲོ་དོན་</a><a data-m="1238325" data-d="7818">ང་ཚོ་ལ་བྱེད་གྱི་ཡོད་པ་དེ་ལྟ་བུ་འགྲོ་དོན་ཕྲིན་ལས་རྟག་དུ་བྱེད། །དེ་བཞིན་འཇུག་པར་དབང་ཐོབ་པས། །གདོད་མའི་གཞི་དབྱིངས་ཆེན་པོ་རུ། །ནང་གསལ་ཐིམ་ལ་མ་རྨུགས་པར། །</a><a data-m="1246143" data-d="5261">སྐུ་དང་ཡེ་ཤེས་འདུ་འབྲལ་མེད། ཟེར་དེ་ནས་འཇུག་པ་ཟེར་མཁན་དེ་གང་རེད་ཟེར་ན། ད་ཕྱི་འདིའི་སྟེང་ནས་</a><a data-m="1251404" data-d="5566">འོད་གསལ་འཕོ་བ་ཆེན་པོའི་སྐུར་ཚུར་བཞེངས་དགོས་ན་འདྲ། སྐུ་མ་བཞེངས་ནས་ནང་དུ་ཕར་བསྡུ་བཞག་ནའང་</a><a data-m="1256970" data-d="5680">རང་ལ་རང་དབང་ཡོད་རེད། དགོངས་པ་གང་ཡོད་པ་དེ་མཛད་ཆོག་གི་རེད། དེ་ནས་འཇུག་པ་ལ་དབང་ཐོབ་ཟེར་བ་དེ་རེད། </a><a data-m="1262650" data-d="5185">འཇུག་པ་ལ་དབང་ཐོབ་དུས་གདོད་མའི་གཞི་དབྱིངས་ཆེན་པོ་རུ་ཟག་བཅས་ཀྱི་ཕུང་པོ་དེ་ཐམས་ཅད་ཕར་ཐིམས། </a><a data-m="1267835" data-d="3906">ནང་གསལ་ཐིམ་ལ་མ་རྨུགས་པར། སྐུ་དང་ཡེ་ཤེས་འདུ་འབྲལ་མེད་པའི་་་་་<span class="hesit">(མི་གསལ་)</span></a><a data-m="1271741" data-d="6609">ཁྱབ་བདག་དང་དབྱིངས་འགྲོ་རྒྱུ་<span class="hesit">(མི་གསལ)</span>རྗེ་བཙུན་སེངྒེ་དབང་ཕྱུག་ལྟ་བུ་རེད་དུས། སྐུ་དང་ཡེ་ཤེས་འདུ་འབྲལ་མེད་པའི་དགོངས་པ་མངོན་དུ་གྱུར་བ་ཡིན་ཟེར། །</a><a data-m="1278350" data-d="3326">དེ་ལྟར་དངོས་གཞིའི་ཉམས་ལེན་མཐིལ། །བསྟན་ནས་མཐའ་བརྟེན་མན་ངག་ནི། །</a><a data-m="1281676" data-d="4133">མི་འགུལ་གསུམ་གྱི་གཞི་བཅའ་ཞིང་། །སྡོད་པ་གསུམ་གྱིས་ཚད་བཟུང་སྟེ། །ཐོབ་པ་གསུམ་གྱིས་</a><a data-m="1285809" data-d="5849">གཟེར་གདབ་པར། །གདིང་བཞིའི་གྲོལ་ཚད་བསྟན་པའོ། །གསུང་དུས་ད་དེ་ལྟར་དུ་</a><a data-m="1291658" data-d="4571">སྐྱེ་བ་ལ་དབང་ཐོབ་ན་འདྲ་འཇུག་པ་ལ་དབང་ཐོབ་ན་འདྲ་སྣང་བ་བཞི་པོ་དེ་</a><a data-m="1296229" data-d="6141">རྫོགས་པ་ཆེན་པོའི་ལམ་གྱི་དངོས་གཞི་རེད། དེ་ཉམས་སུ་ལེན་པ་དེ་རེད། དེ་ནས་ལམ་གྱི་གྲོགས་དཔེར་ན་</a><a data-m="1302370" data-d="7023">སྣང་བ་བཞི་དངོས་་་་་་<span class="hesit">(མི་གསལ)</span>ཡང་ཉམས་ཀྱི་སྣང་བ་དེ་རེད་འགྲོ་བ། སྣང་བ་བཞི་དངོས་གནས་ཡིན་ན་ཡར་རྩལ་རྫོགས་པའི་མན་ངག་གི་སྣང་བ་<span class="hesit">(མི་གསལ)</span></a><a data-m="1309393" data-d="6532">ཡོད་རེད། དེ་གང་རེད་ཟེར་ན། མི་འགུལ་བ་གསུམ་གྱི་གཞི་བཅའ། སྡོད་པ་གསུམ་གྱིས་ཚད་བཟུང་། ཐོབ་པ་གསུམ་གྱིས་གཟེར་གདབ། </a><a data-m="1315925" data-d="4400">གདིང་བཞིའི་གྲོལ་ཚད་སྟེང་དུ་དེ་ནས་སྣང་བ་བཞི་པོ་དེ་ཚད་དུ་ཕྱིན་པ་ཅིག་བྱས་ནས། </a><a data-m="1320325" data-d="6851">དང་པོ་མི་འགུལ་བ་གསུམ་གྱིས་གཞི་བཅའ་བ་ནི་གང་རེད་ཟེར་ན། དང་པོ་བཞུགས་སྟངས་གཟིགས་སྟངས་དང་། །བཟོ་མེད་ངང་ལས་མི་གཡོ་བས། །</a><a data-m="1327176" data-d="6946">རྩ་རླུང་དལ་ཞིང་སྣང་བ་འཕེལ། །དབྱིངས་རིག་ཟུང་དུ་ཆུད་པར་འགྱུར། ཟེར་ད་དང་པོ་ལས་དང་པོ་པའི་གང་ཟག་ཐོད་རྒལ་སྒོམ་པའི་སྐབས་ཡིན་ན་</a><a data-m="1334122" data-d="6142">ལུས་འདི་བཞུགས་སྟངས་གསུམ་དུ་བྱེད། མིག་འདི་གཟིགས་སྟངས་གསུམ་པོ་གྱི་ངང་ནས་སེམས་བཟོ་མེད་ངང་ནས་མི་གཡོ་བར་བྱ། </a><a data-m="1340264" data-d="3071">བྱ་བ་དགུ་ཕྲུགས་སུ་བཏང་ན་ཅི་ཕན་གྱི་རེད་ཟེར་ན་</a><a data-m="1343335" data-d="6281">ལས་ཀྱི་རྩ་དང་ལས་ཀྱི་རླུང་ཐམས་ཅད་ཀྱི་སྒོ་དེ་བཀག །ཡེ་ཤེས་ཀྱི་རྩ་དང་ཡེ་ཤེས་ཀྱི་སྒོ་དེ་ཕྱེ་འོང་དུས་</a><a data-m="1349616" data-d="5604">དེ་ནས་བྱ་བ་གང་ཡང་མེད་པ་གུ་ཡངས་ལྷོད་པོ་ལྟ་བུའི་སྒོ་ནས་དལ། དལ་ལུགས་་་་་<span class="hesit">(མི་གསལ་)</span></a><a data-m="1355220" data-d="10290">ཉམས་སྣང་བ་བཞི་པོ་དེ་གོང་ནས་གོང་དུ་འཕེལ་ཏེ་དབྱིངས་རིག་ཟུང་འཇུག་གི་དགོངས་པའི་རྩལ་མངོན་སུམ་དུ་རྫོགས་འོང་རྒྱུ་རེད་དུས་དེའི་ཕྱིར་ན་མི་འགུལ་བ་གསུམ་གྱི་གཞི་བཅའ་བ་ཟེར་མཁན་དེ་ཡིན་ཟེར། </a><a data-m="1365510" data-d="5441">ད་གཉིས་པ་སྡོད་པ་གསུམ་གྱི་ཚད་བཟུང་བ་དེ་རེད་དུས་། །</a><a data-m="1370951" data-d="4577">གཉིས་པ་ལུས་ཀྱི་བྱ་བ་དང་། །རྩ་ཁམས་འཕེལ་མེད་སྣང་བ་ཡང་། །འདར་འཕྲིག་མེད་པར་སྡོད་པ་ཡིས། །</a><a data-m="1375528" data-d="4158">འཁྲུལ་སྣང་འཁྲུལ་རྟོག་ཀུན་ཟད་ཅིང་། །ཞིང་ཁམས་ཚད་ལ་ཕེབས་པར་འགྱུར། ཟེར་ན་</a><a data-m="1379686" data-d="4968">ཉམས་གོང་འཕེལ་གྱི་སྐབས་ཀྱི་ལུས་བྱ་བ་ལ་མི་གནས་པ། </a><a data-m="1384654" data-d="6183">ལུས་ཀྱི་བྱ་བ་དགུ་ཕྲུགས་སུ་བཏངས། རྩ་དང་རླུང་ཐམས་ཅད། རྩ་དེའི་ནང་ལ་རླུང་དེ་གཡོ་འོང་དུས་</a><a data-m="1390837" data-d="6336">སེམས་ཀྱི་རྩལ་དེས་འགུལ་འཁྲིགས་ཅིག་མི་བྱེད་པའི་ཐབས་ཡོད་མ་རེད། རྩ་ཡི་ནང་དུ་རླུང་དེ་མི་གཡོ་བ་བརྟན་པོ་ཅིག་བསྡམ་ཚར་ན་</a><a data-m="1397173" data-d="8616">དེ་ནས་སེམས་རང་བཞིན་གྱིས་རྣལ་མ་འདྲ་ཞིག་ལ་སྡོད་འགྲོ་རྒྱུ་རེད་དུས། དེ་ནས་རྩ་ཁམས་འཕར་བ་མེད་པ་ཡིས་ཟེར་དུས་ཕྱི་ཐོད་རྒལ་གྱི་སྣང་བ་དེ་ཡང་</a><a data-m="1405789" data-d="4569">འདར་འཕྲིག་མེད་པ་སྡོད་དུས་བཟུང་སྟེ། གཟུང་འཛིན་འཁྲུལ་བའི་སྣང་བའི་འཁྲུལ་རྟོག་ཐམས་ཅད་ཟད་དེ་</a><a data-m="1410358" data-d="5575">སྣང་སྤྱོད་ཐམས་ཅད་ཡེ་ཤེས་ཀྱི་རོལ་པར་ཤར་ཏེ་དག་པ་རབ་འབྱམས་འོག་མིན་གྱི་བཀོད་པ་རྫོགས་<span class="hesit">(མི་གསལ་)</span>ནས་</a><a data-m="1415933" data-d="5656">ཞིང་ཁམས་ཚད་ལ་ཕེབས་པ་ཡིན་ཟེར། འདི་དུས་སྣང་བ་རྣམ་པ་བཞི། །ལུས་ངག་ཡིད་ཀྱི་རྟགས་ཚད་རྫོགས། ཞེས་གསུང་དུས་</a><a data-m="1421589" data-d="6472">དེའི་ཚེ་ན་རིམ་པ་བཞིན་དུ་ཆོས་ཉིད་མངོན་སུམ་གྱི་དུས་སུ་ལུས་རུ་སྦལ་མཁར་གཞོང་དུ་བཅུག་པ་ལྟ་བུ་དང་། ངག་</a><a data-m="1428061" data-d="6501">སྒྲ་བརྗོད་པ་དང་བྲལ་བ་ལྐུག་པ་ལྟ་བུ་དང་། སེམས་སེམས་མཁའ་འགྲོ་སྙི་ལ་ཟིན་པ་ལྟ་བུ་ལ་སོགས་པ་དེའི་</a><a data-m="1434562" data-d="6630">སྣང་བ་བཞི་པོའི་ལམ་རྟགས་ཡོད་པ་དེ་རིམ་པ་བཞིན་དུ་རྫོགས་དུས། དེ་ནས་སྣང་བ་བཞི་པོ་དེ་མཐར་ཕྱིན་འགྲོ་བའི་རྟགས་དེ་ཡིས་འབྱུང་བ་ཡིན་ཟེར། </a><a data-m="1441192" data-d="7141">དེ་ནས་རྟགས་དེ་སྣང་བ་བཞི་པོ་ཡིན་ལ། །དེ་ཚེ་བར་ཆད་བདུད་དང་ནི། །འཕེལ་འགྲིབ་ཉམས་དང་མི་འགྱུར་བ། །གསང་བའི་རྟགས་ཀྱང་</a><a data-m="1448333" data-d="7002">ངེས་པ་ཡིས། །སོ་སོའི་འཇུག་ལྡོག་མ་འཁྲུལ་བྱ། གསུང་དུས་ད་དེའི་སྣང་བ་བཞི་པོ་དེ་ལ་</a><a data-m="1455335" data-d="7868">ཉམས་ཀྱི་སྣང་བ་དང་། སྣང་བ་བཞི་པོ་དངོས་གནས་ཕྱི་མ་གཉིས་ཡོད་རེད། དེའི་ཚེ་ན་བར་ཆད་བདུད་ཀྱི་རྟགས། འཕེལ་འགྲིབ་ཉམས་ཀྱི་རྟགས། མི་འགྱུར་གསང་བའི་རྟགས། </a><a data-m="1463203" data-d="4108">གསུམ་ཡོང་གི་རེད། དེ་ནས་བར་ཆད་བདུད་ཀྱི་རྟགས་ཡིན་ནས་བཟུང་སྟེ་ནམ་མཁའ་ནས་</a><a data-m="1467311" data-d="5270">མཁའ་འགྲོ་མས་ལུང་བསྟན་པ་ལྟ་བུ་དང་། རྫུ་འཕྲུལ་བསྟན་པ་ལྟ་བུ་ཡིན་དུས་དེ་རེད། དེ་ལ་རློམ་སེམས་ཞུགས་སོང་ན་</a><a data-m="1472581" data-d="6754">ས་ལམ་གྱི་བར་ཆད་རེད་འགྲོ་རྒྱུ་རེད་དུས་དེ་རེད། དེ་ནས་འཕེལ་འགྲིབ་ཉམས་ཀྱི་རྟགས་ཟེར་དུས་ལུས་རྩ་ཁམས་དྭངས་བ་ལྟ་བུ་ཡིན་ན་</a><a data-m="1479335" data-d="5285">ཆོས་ཉིད་མངོན་སུམ་གྱི་དུས་ཚོད་ནས་ཉམས་གོང་འཕེལ་གྱི་སྣང་བ་གང་ཤར་བསྡད་པ་ལྟ་བུ་ཡོད་རེད་དུས། </a><a data-m="1484620" data-d="7306">དེ་ལ་རེ་དོགས་གི་མ་ལྷད་པར་རིམ་པ་བཞིན་དུ་སྐྱོང་བཞག་ན་ཉམས་འཇའ་ཚོན་དང་འདྲ་བའི་རྟེན་པོ་ཡིས། །བློ་བྱིས་པ་དང་འདྲ་བའི་སྒོམ་ཆེན་སླུ། །ཟེར་</a><a data-m="1491926" data-d="5679">ཉམས་ཀྱིས་གསོ་<span class="hesit">(མི་གསལ་)</span>མི་ནུས་པ་རེད་སོང་དུས་འཕེལ་འགྲིབ་ཉམས་ཀྱི་སྣང་བ་དེ་རེད། དེ་ནས་མི་འགྱུར་གསང་བའི་རྟགས་ད་ལྟ་</a><a data-m="1497605" data-d="5389">ལུས་རུ་སྦལ་མཁར་གཞོང་དུ་བཅུག་པ་ལ་སོགས་པ་ལྟ་བུ་དེ་འོང་དུས་དེ་ངོ་མ་དངོས་གནས་དྲང་གནས་ལམ་དེ་ལ་</a><a data-m="1502994" data-d="3334">ཕྱིན་པའི་རྟགས་རེད་དུས་དེ་ངེས་པ་ཡི་སྒོ་ནས། དེ་ནས་</a><a data-m="1506328" data-d="5891">སོ་སོ་ཡང་བར་ཆད་བདུད་ཀྱི་རྟགས་དང་། འཕེལ་འགྲིབ་ཉམས་ཀྱི་རྟགས་གཉིས་ཀྱི་དབང་དུ་ཤོར་རྒྱུ་མ་རེད་དུས། དེ་ནི་དེ་རེད། </a><a data-m="1512219" data-d="3510">འཕེལ་འགྲིབ་མེད་པ་་་་</a><a data-m="1515729" data-d="4160">མི་འགྱུར་གསང་བའི་རྟགས་ཀྱི་སྟེང་དུ་ཕྱིན་<span class="hesit">(མི་གསལ)</span>ན་དེ་ནས་ལམ་གྱི་</a><a data-m="1519889" data-d="4745">སྣང་བ་མཐར་ཕྱིན་པ་རེད། དེ་ལ་འཇུས་ཆོག་རྒྱུ་རེད་དུས་མ་འཁྲུལ་བ་བྱ་དགོས་པ་ཡིན་ཟེར། </a><a data-m="1524634" data-d="5921">སྤྱིར་རྣལ་འབྱོར་པ་དེ་དག་གི་ཉམས་གྱི་རིམ་པ་གང་དང་གང་བྱས་ན་ཡང་</a><a data-m="1530555" data-d="4442">དེ་ཐམས་ཅད་ཉིན་མཚན་གཉིས་ཀ་ལ་</a><a data-m="1534997" data-d="6407">ལམ་ཁྱེར་ཡོད་དགོས་རེད་མ་གཏོགས་པ་ཞིག་གིས་མཉམ་བཞག་གི་སྐབས་ལ་བསྒོམས། སྤྱོད་ཡུལ་ལམ་ཁྱེར་མེད་ནས་བཟུང་སྟེ་ཐ་མལ་དུ་ཤོར་འགྲོ་གི་རེད། </a><a data-m="1541404" data-d="5250">གང་ཟག་དབང་པོ་ཡང་རབ་ཏུ་གྱུར་པ་ཡིན་ན་ཉིན་མཚན་འོད་གསལ་གྱི་འཁོར་ལོ་ཟེར། ཆོས་ཉིད་ཅོག་གཞག་གི་ཉམས་</a><a data-m="1546654" data-d="4413">ཁྲེག་ཆོད་ཐོད་རྒལ་གཉིས་པོ་སྒོམ་བསྡད་ན་ཆོག་གི་རེད་ཏེ། ད་དེ་ལྟ་བུ་གང་ཟག་</a><a data-m="1551067" data-d="10333">གཅིག་ཆར་བ་དེ་དཀོན་པོ་ཡིན་དུས་ལམ་རིམ་གྱི་བ་ལ་དེ་ཡང་། གཞན་ཡང་དྲོད་ཚད་ཉིང་འཁྲུལ་ནི། །རབ་ཀྱིས་འོད་གསལ་ཉིད་དུ་འཆར། །འབྲིང་གིས་ངོ་ཤེས་སྤྲུལ་བསྒྱུར་ནུས། །ཐ་མས་བག་ཆགས་ངན་པའི་རྒྱུན། །</a><a data-m="1561400" data-d="4623">ཆད་ཅིང་དགེ་བའི་རྨི་ལམ་འགྱུར། །གསུང་དུས་བཟུང་སྟེ་དེ་ནས་གང་ཟག་དེས་ལམ་</a><a data-m="1566023" data-d="6750">སྒོམ་བསྡད་པའི་ཚེ་ན་དྲོད་ཚད་ཟེར་དུས། སོས་ཀ་དྲོད་ལྡང་བའི་ཚེ་ན་ས་གཞི་ཡི་འཁྱག་པ་ཐམས་ཅད་ཞུ། </a><a data-m="1572773" data-d="5642">རྩི་ཤིང་ཐམས་ཅད་ཡར་ཁ་འབུར་འོང་གི་རེད། དཔེ་དེ་ལྟ་བུ་ད་ལྟ་ལམ་གྱི་རྣལ་འབྱོར་པ་དེས་</a><a data-m="1578415" data-d="5139">ནང་ནས་ལྟ་སྒོམ་གྱི་ཉམས་ཐོན་འོང་ན་མཚན་རྨི་ལམ་བཟང་པོ་འོང་རེད། དེ་ནས་ཉིན་མོ་རྨི་ལམ་ཁྱད་མེད་ན་</a><a data-m="1583554" data-d="6076">བར་དོ་ལམ་གྱི་ཆོད་པ་ཡིན་ཟེར་ཉིན་དགུང་གི་སྣང་བ་འདི་དང་རྨི་ལམ་གྱི་མཐོང་བ་གཉིས་རྩེ་གཅིག་དུ་བསྲེ་ནུས་པ་བྱས་ན་</a><a data-m="1589630" data-d="4871">བར་དོའི་གནས་སྐབས་དེ་བཞིན་དུ་གྲོལ་ཐུབ་རྒྱུ་རེད། དེའི་ཕྱིར་ན་བར་དོར་གྲོལ་བའི་ཁྲིད་དེ་རེད། </a><a data-m="1594501" data-d="6724">ཉིང་འཁྲུལ་ཟེར་མཁན་དེ་གང་རེད་ཟེར་ན། སྤྱིར་ང་ཚོ་ཚང་མ་ཡི་སྣང་བ་ཚོགས་དྲུག་གི་སྣང་བ་འདི་ཐམས་ཅད་འཁྲུལ་བ་རེད། </a><a data-m="1601225" data-d="7064">གཉིད་ཁུག་འགྲོ་དུས་རྨི་ལམ་གྱི་སྐབས་ལ་འོང་བ་དེ་འཁྲུལ་བ་ལས་ཀྱང་ཡང་འཁྲུལ་རེད་སོང་དུས། ཉིང་གི་སྒྲ་འཇུག་ས་དེ་རེད་དུས་ཉིང་འཁྲུལ་ཞེས་</a><a data-m="1608289" data-d="4533">དེ་ལྟ་བུའི་ཉིང་འཁྲུལ་ལམ་དུ་བྱེད་པའི་གང་ཟག་དེ་ལ་རབ་ཡིན་ན་ཉིན་མཚན་འོད་གསལ་</a><a data-m="1612822" data-d="7108">ཉིན་མོ་ཡང་ཁྲེགས་ཆོད་ཐོད་རྒལ་གྱི་སྒོམ་པ་དེ་ཉམས་སུ་ལེན། མཚན་མོ་གཉིད་ཁུག་དུས་ཀྱང་ཁྲེགས་ཆོད་ཐོད་རྒལ་གྱི་རྣམ་པ་དེའི་</a><a data-m="1619930" data-d="3032">ངོ་བོ། དེའི་སྟེང་དུ་མཉམ་པར་བཞག་བསྡད་ན་དེ་ནས་</a><a data-m="1622962" data-d="7623">ད་ལྟ་གཉིད་ཁུག་འགྲོ་དུས་སྐབས་ཡིན་ནའང་ཐོ་རེང་<span class="hesit">(མི་གསལ་)</span>གི་སྐབས་ལ་ཚོགས་དྲུག་གི་སྣང་བ་ཚུར་བསྡུས་ཏེ་སྣང་མཆེད་ཐོབ་གསུམ་ཤར་རྒྱུ་རེད་དུས་</a><a data-m="1630585" data-d="5001">དེ་ཤར་བ་དེ་ཉིད་ལ་ཐིབ་པའི་འོད་གསལ་དང་སྲབ་པའི་འོད་གསལ་ཟེར་འོད་གསལ་གྱི་སྣང་བ་ཤར། </a><a data-m="1635586" data-d="7717">རྨི་ལམ་ཐ་མལ་གྱི་རང་བཞིན་འཁྲུལ་བ་མ་ནུས་པ་དེ་ལྟར་དུ་འབྱུང་རྒྱུ་རེད། དེ་ནས་གང་ཟག་འབྲིང་གཅིག་ཡིན་ན་དེ་ལྟ་བུ་འོད་གསལ་གྱི་སྣང་བ་མ་ཤར་ནས་</a><a data-m="1643303" data-d="5901">ལམ་དུ་བྱེད་མ་ཐུབ་ན། གང་ཟག་འབྲིང་ཅིག་ཡིན་ན་རང་གི་སྙིང་འདི་པདྨ་དམར་པོ་འདབ་མ་བཞི་པ་ཞིག་བསྒོམས་ཏེ་</a><a data-m="1649204" data-d="4634">དེའི་ནང་དུ་ཡིག་གེ་ཨ་དཀར་པོ་ཞིག་སྒོམས། ཨ་ཡི་འོད་ཀྱི་སྣོད་བཅུད་རི་གླིང་ཐམས་ཅད་</a><a data-m="1653838" data-d="7868">འོད་གསལ་གྱི་སྣང་བས་ཁྱབ་སྡོད་ཡོད་བསམས་ཏེ་དེའི་ནང་དུ་མཉམ་པར་བཞག་ཏེ་གཉིད་ཁུག་པ་ལྟ་བུ་དང་</a><a data-m="1661706" data-d="6806">དེ་ནས་ཉིན་མོ་ཡི་སྣང་བ་འདི་ཐམས་ཅད་རྨི་ལམ་ཡིན་བསམ་པ་ཡིས་འཛིན་པ་ཞུགས་ནས། དེ་ནས་མཚན་རྨི་ལམ་རྨིས་འོང་དུས་རྨི་ལམ་དེ་ངོ་ཤེས་འོང་གི་རེད། </a><a data-m="1668512" data-d="4541">རྨི་ལམ་ངོ་ཤེས་དུས་རྨི་ལམ་གྱི་སྐབས་ལ། དཔེར་ན་འཇིགས་སྐྲག་གི་སྣང་བ་བྱུང་ན་རྨི་ལམ་ནི། </a><a data-m="1673053" data-d="7390">འཁྲུལ་པ་སྙིང་པོ་གང་ཡང་མེད་སོང་དུས་ཐོག་བརྫི་བྱེད་པ་ལྟ་བུ་དང་། རྨི་ལམ་ངན་པ་ནི་དམག་མིས་བསད་ལེ་རྡུང་ལེ་ལྟ་བུ་མཐོང་<span class="hesit">(མི་གསལ་)</span>ན་</a><a data-m="1680443" data-d="5807">དེ་ཡེ་ཤེས་ལྷ་ཡི་སྐུ་རུ་བསྒོམས་ཏེ་ལྷག་པའི་ལྷ་རུ་བསྒྱུར་བཞག་པ་ལྟ་བུའི་རྨི་ལམ་ངན་པ་བཟང་པོ་ལ་བསྒྱུར་</a><a data-m="1686250" data-d="6509">བཟང་པོ་ངན་པ་ལ་བསྒྱུར་བ་ལྟ་བུ་དང་། རྨི་ལམ་གཅིག་ནས་རྨི་ལམ་མང་པོ་སྤྲུལ་ནུས་པ་ལྟ་བུ་སྤྲུལ་བསྒྱུར་ནུས་པ་གྱུར་བ་ཡིན་ཟེར། </a><a data-m="1692759" data-d="7330">དེ་ནས་གང་ཟག་ཐ་མ་ཅན་ཅིག་ཡིན་ན་བག་ཆགས་ངན་པའི་རྨི་ལམ་གྱིས་འཇིག་རྟེན་ཚེ་འདིའི་ཞིང་ཁ་སོ་ནམ་དགྲ་འདུལ་གཉེན་སྐྱོང་ལྟ་བུའི་རྨི་ལམ་</a><a data-m="1700089" data-d="7213">ཕ་མ་གཉེན་གྲོགས་འགྲོག་པ་ལྟ་བུ་མེད་པ་དགེ་བའི་གཤེས་གཉེན་མཇལ་བ་དང་དག་པའི་ཞིང་ཁམས་ལ་འགྲོ་བ། བླ་མ་ལས་ཆོས་ཐོས་པ་ལ་སོགས་པ་</a><a data-m="1707302" data-d="7873">དེ་རེད་དུས་ངན་པ་དེའི་རྒྱུན་ཆད་ཅིང་དགེ་བའི་རྨི་ལམ་ཉིད་དུ་འགྱུར་བ་ཡིན་ཟེར། དེ་ལྟར་འགྱུར་བ་དེའི་ལམ་བསྟན་ཚར་དུས་གསུམ་པ་ཕྱི་ནང་ཡུལ་དང་ལུས། །</a><a data-m="1715175" data-d="7604">གསང་བ་རླུང་སེམས་དབང་ཐོབ་པས། །རྐྱེན་སྣང་ཞིང་ཁམས་ཉིད་དུ་འཆར། །གདོས་བཅས་ཕུང་པོ་འོད་དུ་གསལ། ཞེས་བྱ་བ་དེ་རེད་དུས། དེ་ནས་དེའི་ཕྱིར་ན་</a><a data-m="1722779" data-d="5757">སྣང་བ་བཞི་པོ་མཐར་ཕྱིན་ནས་ཕྱི་ནང་སྣོད་བཅུད་ཀྱི་འཇིག་རྟེན་ཐམས་ཅད་དག་པའི་ཞིང་ཁམས་ལ་ཤར་དུས་</a><a data-m="1728536" data-d="2945">ཚོགས་དྲུག་གི་ཡུལ་དང་རང་སེམས་ཐ་མལ་གྱིས་བསྡུས་པའི་</a><a data-m="1731481" data-d="5700">རླུང་སེམས་གཡོ་བ་ཐམས་ཅད་ལ་རང་གིས་རང་དབང་ཐོབ་ཏེ་གཡོ་མི་ནུས་པར་གྱུར་དུས་</a><a data-m="1737181" data-d="2593">ཕྱི་རྐྱེན་སྣང་ལ་ཤར་བའི་སྣང་བ་ཐམས་ཅད་</a><a data-m="1739774" data-d="8387">ལྷ་ཡི་སྐུ་རུ་ཤར་ཚར་དུས་དེ་ལས་ཆགས་ལྡང་གི་ཡུལ་དུ་མི་གྲུབ། སྒྲ་གྲག་ཐམས་ཅད་སྔགས་ཀྱི་རང་བཞིན་དུ་ཤར་ཚར་དུས་བཟླས་བརྗོད་ཆེད་དུ་མི་དགོས་པ་རང་བཞིན་དུ་འགྲུབ། </a><a data-m="1748161" data-d="5820">སེམས་ཀྱི་འཁྲུལ་རྟོག་ཐམས་ཅད་རང་ཤར་རང་གྲོལ་སྦྲུལ་གྱི་མདུད་པ་གྲོལ་བ་བཞིན་དུ་གྲོལ་འགྲོ་དུས་དེ་ནས་གདོས་བཅས་ཀྱི་ཕུང་པོ་འདི་</a><a data-m="1753981" data-d="4574">འོད་ཀྱི་རང་བཞིན་དུ་གསལ་མི་འགྲོ་བའི་ཐབས་ཡོད་རྒྱུ་མ་རེད། དེ་ལྟ་བུ་སྒོ་གསུམ་</a><a data-m="1758555" data-d="7062">ཡེ་ཤེས་ཀྱི་ཀློང་དུ་གྲོལ་སོང་ན་མཚམས་མེད་ལྔ་དང་ལྡན་པའི་རྣམ་ཤེས་ཉིད་ཀྱང་གྲོལ་བར་འགྱུར་ཟེར་དུས། མཚམས་མེད་པ་ལྔ་བྱས་པའི་གང་ཟག་གཅིག་</a><a data-m="1765617" data-d="7883">ཆོས་ཉིད་ཀྱི་ལྟ་བ་མངོན་དུ་གྱུར་བའི་རྣལ་འབྱོར་པ་གཅིག་གི་མཐོང་འོང་ན་དེས་མཚམས་མེད་ལྔ་བྱས་པའི་མི་ཞིག་ཤི་འགྲོ་གི་ཡོད་ན་དེ་གཞི་ཆོས་ཉིད་ཀྱི་སྟེང་དུ་ཕྱིན་པ་དང་</a><a data-m="1773500" data-d="5592">རྣལ་འབྱོར་པ་དེས་རིག་པ་གཏད་འོང་ན་རྣལ་འབྱོར་དེའི་དགོངས་པ་ཡིས་བར་དོ་མེད་པར་གྲོལ་འགྲོ་བ་མ་གཏོགས་པའི་</a><a data-m="1779092" data-d="10756">དམྱལ་བ་ལ་འགྲོ་གི་མ་རེད། དེ་གྲོལ་བའི་ནུས་པ་ལྟ་བུ་ཞིག་ཡིན་<span class="hesit">(མི་གསལ་)</span>ཟེར། དེ་ལྟར་འགྱུར་བ་དེས་ད་དབང་པོ་རབ་ཚེ་འདིར་གྲོལ་བའི་གདམས་པ་དེ་བསྟན་ཟིན་པ་རེད། དེ་ནས་དེའི་གྲོགས་སུ་གྱུར་བ་དེ་ལ་</a><a data-m="1789848" data-d="7942">ཅི་དགོས་ཟེར་ན། བཞི་པ་འཁོར་བའི་སྡུག་བསྔལ་དང། །རྒྱུ་འབྲས་རྣམ་སྨིན་གདོད་ནས་དག །མྱ་ངན་འདས་པའི་གོ་འཕང་དང། །བྲལ་བའི་འབྲས་བུ་བཙལ་དུ་མེད། </a><a data-m="1797790" data-d="6379">ཟེར་དེ་ལྟ་བུའི་ཆོས་ཉིད་ཀྱི་དགོངས་པ་དེ་མངོན་དུ་གྱུར་སོང་ན་ཁམས་གསུམ་འཁོར་བ་ཟེར་སེམས་ཀྱི་རྩལ་སྣང་ཙམ་རེད་མ་གཏོགས་</a><a data-m="1804169" data-d="6593">འཁོར་བ་ཟེར་བཞག་པ་སྐྲག་འོས་ས་འཇིགས་འོས་ས་་་་་<span class="hesit">(མི་གསལ་)</span>ནུས་པ་གང་ཡང་ཡོད་རྒྱུ་མ་རེད་དུས་དེའི་ཕྱིར་ན་ཁམས་གསུམ་འཁོར་བ་</a><a data-m="1810762" data-d="3923">འཁྲུལ་སྣང་དེ་ཤར་ཚར་ན། འཁོར་བའི་སྡུག་བསྔལ་གྱིས་དམྱལ་བ་ལ་ལྷུང་གི་མ་རེད་</a><a data-m="1814685" data-d="5936">ལས་རྒྱུ་འབྲས་ཅི་སྤྱད་སྣང་སྤྱོད་ཐམས་ཅད་དགེ་བ་མ་གཏོགས་སྡིག་པ་གཏན་ནས་མེད་པའི་ཕྱིར་ན་</a><a data-m="1820621" data-d="7344">སྡིག་པའི་རྣམ་སྨིན་གྱི་འབྲས་བུ་གདོད་ནས་དག །དེ་ནས་མྱ་ངན་ལས་འདས་པའི་སྐུ་དང་ཡེ་ཤེས་ཀྱི་སྣང་བ་ལ་ལོངས་སྤྱོད་པའི་གོ་འཕང་ཉིད་དུ་བྱེད། །</a><a data-m="1827965" data-d="5059">ལུས་དང་གང་ཟག་ལྷ་མི་ཡང་། །དགོངས་པ་དམ་པ་སངས་རྒྱས་དངོས། །ཟེར་བ་འདི་བྲལ་བའི་འབྲས་བུ་<span class="hesit">(མི་གསལ་)</span>མངོན་དུ་</a><a data-m="1833024" data-d="8231">བྱས་དུས་དེའི་འབྲས་བུའི་དེའང་ལོག་སུ་བཙལ་དགོས་མ་རེད་པ། རང་གི་རིག་པ་མངོན་དུ་གྱུར་བ་དེ་ཡིན་ཟེར། དེ་ཕྱིར་ཞི་དང་སྲིད་པ་ཡི། །རེ་དོགས་རྫུན་ཕུག་རང་སར་ཡལ། །</a><a data-m="1841255" data-d="4816">ཐར་པ་ཆེན་པོའི་གྲོང་ཁྱེར་དུ། །ཡང་དག་མངོན་པར་རྫོགས་སངས་རྒྱས། །གསུངས་རྒྱུ་མཚན་དེའི་ཕྱིར་ན་</a><a data-m="1846071" data-d="8159">ད་ལྟ་མྱ་ངན་ལས་འདས་པ། ཐོབ་བྱ་སྐུ་དང་ཡེ་ཤེས་ཞི་བ་མྱ་ངན་ལས་འདས་པ། སྤང་བྱ་ལས་དང་ཉོན་མོང་པ་སྲིད་པ་ཁམས་གསུམ་འཁོར་བ་ཟེར་མཁན་འདི་</a><a data-m="1854230" data-d="7394">སེམས་དེ་ལས་གཟུང་འཛིན་འཁྲུལ་པའི་དབང་ཡིན་དུས། མྱ་ངན་ལས་འདས་པ་ཨེ་ཐོབ་བསམ་རྒྱུའི་རེ་བ། ཁམས་གསུམ་འཁོར་བར་འཁྱམ་འོང་བསམ་རྒྱུའི་དོགས་པ་ཡོད་རྒྱུ་རེད། </a><a data-m="1861624" data-d="6890">གདེང་འདི་ཡིས་གྲོལ་ཚད་ཡལ་ཚར་ནས་བཟུང་སྟེ་ཁམས་གསུམ་འཁོར་བར་འཁྱམས་རྒྱུའི་དོགས་པ་དགོས་ཀྱི་མ་རེད། མྱ་ངན་ལས་འདས་པ་ཨེ་ཐོབ་བསམ་རྒྱུའི་རེ་བ་མེད། </a><a data-m="1868514" data-d="9429">སེམས་ཀྱི་འཁྲུལ་པའི་རྫུན་ཕུག་ཐམས་ཅད་ཡོངས་སུ་གྲོལ་ཏེ་ཐར་པ་ཆེན་པོའི་གྲོང་ཁྱེར་དུ་སྐུ་བཞི་ཡེ་ཤེས་ལྔ་ཡི་བཙན་ས་ཟིན་པའི་ཡང་དག་པ་མངོན་པར་རྫོགས་པར་སངས་རྒྱ་བ་འགྱུར་བ་ཡིན། </a><a data-m="1877943" data-d="4540">མདོར་ན་སྲས་དང་བཅས་པ་ཡི། །རྒྱལ་བ་ཀུན་གྱི་ཡེ་ཤེས་མཆོག །འོད་གསལ་ཐིག་ལེ་ཆེན་པོའི་དབྱིངས། །</a><a data-m="1882483" data-d="4460">རང་གྲོལ་བཙན་ས་ཟིན་པའོ། ཟེར་མདོར་ན་སྲས་དང་བཅས་པའི་རྒྱལ་བ་མ་ལུས་པ་ཐམས་ཅད་། </a><a data-m="1886943" data-d="10035">ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུ་ཆོས་ཞིག་བདག་གིས་རྙེད། གསུང་རྒྱུ་དེའི་ཡེ་ཤེས་མཆོག་དུ་གྱུར་པ་དེ་ཉམས་མྱོང་གི་སྒོ་ནས་འཛིན་ཟིན་པ་ཙམ་དུ་མ་ཟད་བརྟན་པ་ཐོབ་</a><a data-m="1896978" data-d="5290">པ་དེ་རེད་ཚར་དུས་ཆོས་སྐུ་ནང་གསལ་གྱི་ངང་ལ་ཆོས་དབྱིངས་སྒྲོ་འདོགས་སོ་གཉིས་དང་བྲལ་བའི་ཐིག་ལེ་ཆེན་པོའི་དབྱིངས་སུ་</a><a data-m="1902268" data-d="5707">རང་ཤུགས་གིས་གྲོལ་ཏེ་བཙན་ས་ཟིན་ནས་སྐུ་བཞི་གོ་འཕང་མངོན་སུམ་དུ་ཐོབ་པར་འགྱུར་བ་ཡིན་ཟེར། །</a><a data-m="1907975" data-d="7105">རྡོ་རྗེའི་ཐོལ་གླུ་ཡེ་ཤེས་གྲུབ་པ་ལས། །དངོས་གཞིའི་ལམ་གྱི་རིམ་པའི་ཚོམས་ཏེ་གཉིས་པའོ། ཟེར་དུས་ད་རྫོགས་པ་ཆེན་པོ་རྡོ་རྗེ་ཐོལ་གླུ་</a><a data-m="1915080" data-d="11234">ཚུལ་བཞིན་དུ་ཉམས་སུ་བླང་ན་སངས་རྒྱས་འཕགས་པའི་ཡེ་ཤེས་མངོན་སུམ་དུ་འགྲུབ་པར་བྱེད་པ་འདི་ལ་ས་བཅད་གྱི་རིམ་པ་རྣམས་པ་གསུམ་དུ་ཡོད་པ་ནང་ལས། དབང་པོ་རབ་ཚེ་འདིར་སངས་རྒྱས། དངོས་གཞི་ལམ་གྱི་རིམ་པ་གསུམ་ཏེ་</a><a data-m="1926314" data-d="3587">ལེའུ་གཉིས་པ་རྫོགས་པར་གྱུར་བ་ཡིན། </a><a data-m="1929901" data-d="8747">་་་་ཁྲིད་ཀྱི་རིམ་པ་<span class="hesit">(མི་གསལ་)</span>ཚུལ་དེ་བཞིན་ལའང་དེ་ནས་དབང་པོ་རབ་འབྲིང་ཐ་གསུམ་ལ་དགོངས་ཏེ་དབང་པོ་རབ་ཚེ་འདིར་གྲོལ་བའི་གདམས་པ། </a><a data-m="1938648" data-d="10490">འབྲིང་བར་དོར་གྲོལ་བའི་གདམས་པ། ཐ་མ་རང་བཞིན་སྤྲུལ་སྐུའི་ཞིང་དུ་གྲོལ་བའི་གདམས་ངག་རྣམ་པ་གསུམ་དུ་བསྟན་པར་གྱུར་བ་དེའི་ནང་ནས། དབང་པོ་རབ་ཚེ་འདིར་གྲོལ་བའི་རྣམ་གཞག་དེ་ནི་བསྟན་ཟིན་ནས།། </a><a data-m="1949138" data-d="10304">དེ་ནས་གཉིས་པ་འབྲིང་བར་དོར་གྲོལ་བའི་གདམས་ངག་བསྟན་པ་དེ་ལ། དེ་ལྟར་དབང་པོ་རྣོན་པའི་ཚོགས། །ཚེ་འདིར་གྲོལ་བའི་ལམ་བསྟན་ནས། །སླར་ཡང་འབྲིང་དང་རྟུལ་པོའང་། །དབུག་འབྱིན་བགྱི་སླད་ཚུལ་འདི་གདམས། ཞེས་གསུང་པ་སྟེ་</a><a data-m="1959442" data-d="7876">དེ་ནས་གང་ཟག་སྦྱོང་བ་སྔོན་དུ་སོང་བ་དང་། ཤེས་རབ་དང་་་་་<span class="hesit">(མི་གསལ་)</span>བཀོད་པ་རྣམ་པ་ཁ་སང་གོང་ནས་བཤད་པ་ལྟ་བུ་ཡི་སྔོན་འགྲོ། </a><a data-m="1967318" data-d="10124">ཐུན་མོང་དང་ཁྱད་པར་ཅན་སྔོན་འགྲོས་རྒྱུད་དང་<span class="hesit">(མི་གསལ་)</span>དངོས་གཞི་ཀ་དག་ཁྲེགས་ཆོད་<span class="hesit">(མི་གསལ་)</span>་་་་་ལྷུན་གྲུབ་ཐོད་རྒལ་གྱི་གནད་དམ་པ་རྣམ་བཞི་ཡིས་གནད་དུ་གཅུན་པ་ལ་བརྟེན་ནས། </a><a data-m="1977442" data-d="8174">སྐུ་བཞིའི་བཙན་ས་འཛིན་པར་འགྱུར་བ་ཡིན་པས་དེ་ཡན་ཆོད་ལ་མི་དགོས་ཀྱང་། དེ་ལྟ་བུ་དབང་པོ་རྣོན་པོ་</a><a data-m="1985616" data-d="6065">ཚེ་འདིར་གྲོལ་བའི་ལམ་བསྟན་ཟིན་ནས། སླར་ཡང་དབང་པོ་འབྲིང་གི་ཉམས་སུ་ལེན་པ་དེ་ལ་</a><a data-m="1991681" data-d="10913">ཚེ་འདིའི་སྟེང་དུ་སངས་མ་རྒྱས་ནའང་བར་དོའི་གནས་སྐབས་ལ་སངས་རྒྱ་བར་འགྱུར་བ་དབང་པོ་འབྲིང་གི་གདམ་པ་དང་། དབང་པོ་ཤིན་ཏུ་རྟུལ་པོ་ཡིན་ན་རང་བཞིན་སྤྲུལ་སྐུའི་33-21 ཞིང་དུ་དབུག་དབྱུངས་བའི་སླད་དུ་</a><a data-m="2002594" data-d="8951">དབང་པོ་འབྲིང་དང་རྟུལ་པོ་གཉིས་ཀྱི་ལམ་ཚུལ་འདི་གདམས་པ་ཡིན་ཟེར། ད་དེའི་ནང་ནས་དང་པོ་དབང་པོ་འབྲིང་བར་དོ་གྲོལ་བའི་གདམ་ངག་འཆད་པར་འགྱུར་བ་དེ་ལའང་</a><a data-m="2011545" data-d="9478">སྤྱིར་བར་དོ་ལ་ནང་གསེས་ཀྱི་དབྱེ་བ་དུ་མ་ཡོད་ནའང་། རྫོགས་ཆེན་རང་གི་ཆོས་སྐད་ཀྱི་དབང་དུ་བྱས་ན་རང་བཞིན་བར་དོ། འཆི་ཁ་བར་དོ། ཆོས་ཉིད་བར་དོ། སྲིད་པ་བར་དོ་སྟེ་</a><a data-m="2021023" data-d="4127">བར་དོ་རྣམ་པ་བཞི་རུ་ཡོད་པ་དེའི་རང་བཞིན་</a><a data-m="2025150" data-d="9858">ལམ་དུ་བྱེད་པའི་གདམས་ངག་བསྟན་པ་དེ་ལ། གང་ཞིག་རང་བཞིན་བར་དོ་རུ། །ཐོས་བསམ་སྒྲོ་འདོགས་ལེགས་ཆོད་ཅིང་། །ལྷག་པར་ཐེག་མཆོག་སྙིང་པོའི་ལམ། །ཚུལ་བཞིན་སྟོན་ནུས་བཤེས་གཉེན་བསྟེན། །</a><a data-m="2035008" data-d="11834">དེ་ནས་ནམ་ཞིག་ཚེ་འདི་ཡི། །འཕེན་པ་རྫོགས་པར་བརྩམ་པ་ན། །འཆི་ཁའི་བར་དོ་ཞེས་བྱ་སྟེ། །དུས་དེར་ཆགས་ཞེན་འཁྲི་བ་བཅད། ཞེས་པ་ལ་སོགས་པའི་སྒོ་ནས་བསྟན་པ་ཏེ། དེ་ནས་དབང་པོ་འབྲིང་གི་གང་ཟག་ཅན་ཞིག་ཡིན་ན། </a><a data-m="2046842" data-d="8067">སྤྱིར་རིགས་དྲུག་གི་སེམས་ཅན་མ་ལུས་པ་ཐམས་ཅད་གར་འགྲོ་འདྲེས་པ་མེད་པ<span class="hesit">(མི་གསལ་)</span>ལས་ཀྱི་ཡིད་འོང་ཅན་ཡིན་དུས། དགའ་སྤྲོ་<span class="hesit">(མི་གསལ་)</span>ཁོ་ན་རེད་དུས་ཅི་བྱས་ན་དེ་</a><a data-m="2054909" data-d="4409">ཨ་མ་ལ་ཤེས་ནས་བཟུང་སྟེ་འཆི་ནད་ཀྱིས་འཕྲད་ཚུན་ཆོད་དུ་</a><a data-m="2059318" data-d="6695">དེ་ཉིད་ལ་འཆི་ཁའི་བར་དོ་ཞེས་བྱ་བ་ཡིན། དེ་ལྟ་བུའི་རང་བཞིན་བར་དོ་ཞེས་བྱ་བ་དེ། </a><a data-m="2066013" data-d="8326">དེ་ནས་རང་བཞིན་བར་དོ་དང་སྐྱེ་གནས་བར་དོ་འདིའི་སྐབས་སུ་གང་རེད་ཟེར་ན་འཆི་བའི་བར་དོ་རེད། དཔེར་ན་ང་ཚོ་བདག་ཅག་ད་ལྟ་བདག་ཅག་ཐམས་ཅད་མི་ཡི་ལུས་ཐོབ་པ་འདིའི་སྟེང་དུ། </a><a data-m="2074339" data-d="8914">འཆི་བས་གཏུག་འོང་ན་གང་ན་འགྲོ་དགོས་ངེས་པ་ཡོད་རྒྱུ་མ་རེད་དུས། སྐྱེ་བ་སྔ་ཕྱི་གཉིས་ཀའི་བར་ལམ་རེད། ཡིན་ནའང་ད་ལྟ་གདོས་བཅས་ཤ་ཁྲག་གི་ལུས་འདི་ལ་རྟེན་ཡོད་པའི་དབང་གི་</a><a data-m="2083253" data-d="9792">རང་ལ་རང་དབང་ཅུང་ཟད་ཙམ་ཡོད་པ་རེད། དེ་ནས་རང་དབང་ཅུང་ཟད་ཙམ་ཞིག་ཡོད་པའི་སྐབས་སུ་གང་དགོས་རེད<span class="hesit">(མི་གསལ་)</span>་ཟེར་ན་།ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །གསུངས་པ་</a><a data-m="2093045" data-d="8266">ད་ལྟ་སངས་རྒྱས་ཀྱི་བསྟན་པ་དང་འཕྲད། མཚན་ལྡན་གྱི་བླ་མས་རྗེས་སུ་བཟུང་། ཟབ་མོའི་གདམས་ངག་ཚུལ་བཞིན་དུ་ཐོབ་པར་གྱུར་བའི་དུས་འདིར་། </a><a data-m="2101311" data-d="10799">ལེགས་ན་ཐར་པའི་གྲུ་གཟིངས་ལུས་འདི་ཡིན། །ཉེས་ན་འཁོར་བའི་གཏིང་རྡོ་ལུས་འདི་ཡིན། །དགེ་སྡིག་ཀུན་གྱི་གཡོག་པོ་ལུས་འདི་ཡིན། གསུང་པ་ལྟ་བུ་ཡི་ཡར་ལས་འགུལ་ཅིག་བྱེད། འདུན་མ་གཏན་ལེགས་གཏན་ཉེས་གཉིས་ཀྱི་སོ་མཚམས་སུ་སོང་ན། </a><a data-m="2112110" data-d="8437">ལུས་རྟེན་འདིའི་སྟེང་དུ་ཐོད་པ་བོར་ཆོག་མ་གཅིག་གིས་ཆོས་བྱེད། སྐྱེ་བ་གཅིག་དང་<span class="hesit">(མི་གསལ་)</span>རིམ་པས་བྱས་ནས་གང་དུའང་སྒྲུབ་མི་དགོས་པར་འབྱུང་བའི་ཕྱིར་དུ། </a><a data-m="2120547" data-d="7314">དེར་སླེབས་པ་ཡིན<span class="hesit">(མི་གསལ་)</span>། མིང་འདི་<span class="hesit">(མི་གསལ་)</span>ལུས་རྟེན་འདིའི་སྟེང་དུ་སྡིག་པ་ཚབས་པོ་ཆེ་དང་། ལས་ངན་པ་བསགས། ཚེ་འདིའི་རྣམ་གཡང་གིས་མདུན་བསུས་ན་</a><a data-m="2127861" data-d="7633">སླར་ཡང་འཁོར་བ་མཐའ་མེད་དུ་འཁྱམ་འགྲོ་མ་གཏོགས་ཡོད་རྒྱུ་མ་རེད། དེའི་ཕྱིར་ན་དེ་གཉིས་ཀ་ནམ་མཁའ་<span class="hesit">(མི་གསལ་)</span>ད་ལྟ་རང་གི་ལག་པར་ཡོད་པ་དེ་</a><a data-m="2135494" data-d="5678">བར་དོ་ཞེས་བྱ་བ་དེ་རེད། དེ་ནས་སྐྱེ་གནས་བར་དོ་ཞེས་བྱ་བ་འདིར་ཉམས་སུ་ལེན་པར་འགྱུར་བ་དེ་ལ་</a><a data-m="2141172" data-d="9316">སྤྱིར་དུ་དམ་པའི་ཆོས་གང་ཞིག་ཉམས་སུ་བླང་ནའང་།ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། གསུང་རྒྱུ་དེ་རེད། དང་པོ་རང་གི་ཆོས་ཐོས་པ་དེ་</a><a data-m="2150488" data-d="9009">མཚན་ལྡན་གྱི་བླ་མའི་ཞལ་ནས་སྒྲོ་འདོགས་ཡག་པོ་ཅན་ཞིག་བཅད་ཏེ། ཉམས་སུ་ལེན་ཆོག་ཆོག་གཅིག་མ་བྱས་ན་རང་དགར་དང་ཕོ་ཚོད་ཀྱི་སངས་རྒྱས་ཐོབ་པ་གཅིག་ཀྱང་ཡོད་རྒྱུ་མ་རེད། </a><a data-m="2159497" data-d="7187">བསྐལ་བ་སྟོང་གི་སངས་རྒྱས་གང། བླ་མ་དག་ལ་བསྟེན་ཏེ་འབྱུང། གསུང་པ་དེ་རེད། དེས་ན་བླ་མ་ཚུལ་བཞིན་དུ་བསྟེན་ཏེ་བླ་མའི་</a><a data-m="2166684" data-d="10003">གདམས་ངག་དེ་ཚུལ་བཞིན་དུ་རང་གི་ཉམས་སུ་བླངས། བླ་མས་ཅི་གསུངས་གི་བཀའ་སྒྲུབ་ན་དེས་བར་དོ་ཆོད་འགྲོ་རྒྱུ་རེད་དུས། དེས་ན་བླ་མ་དཀོན་མཆོག་གི་བཀའ་སྒྲུབ་པའི་ཕྱིར་དུ་</a><a data-m="2176687" data-d="9415">སྤྱིར་དུ་སྔོན་འགྲོ། དངོས་གཞི། ལམ་ཐམས་ཅད་ལ་དང་པོ་དགེ་བའི་གཤེས་གཉེན་གྱི་ཞལ་སྔ་ནས་ཆོས་མ་ཐོས་པ་ཐོས་པར་བྱེད། ཐོས་པ་དེ་ཚིག་ཙམ་དུ་མི་བཞག་པར་</a><a data-m="2186102" data-d="8226">རང་གི་ཡང་ནས་ཡང་དུ་སྒྲོ་འདོགས་བཅད་ཏེ་ལམ་གྱི་གེགས་གང་ཡིན། གོལ་ས་གང་ཡིན། ལམ་ཟེར་མཁན་དེ་ལའང་ལམ་གོལ་ལམ་ལོག་</a><a data-m="2194328" data-d="8162">ལམ་ཡང་དག་པ་རྣམས་པ་གསུམ་ཡོད་རྒྱུ་རེད། དེས་ལམ་ལོག་<span class="hesit">(གསུང་རྒྱུ་ལམ་གོལ་བ་གསུངས་ནའང་འགྲེལ་བཤད་ལམ་ལོག་ཡིན་པས་དེར་བཅོས་)</span>སོང་བ་གང་རེ་ཟེར་ན། ཕྱི་རོལ་མུ་སྟེགས་པའི་ལམ་རྟག་ཆད་ལྟ་བུའི་ལམ་ལ་ཞུགས་སོང་ན། </a><a data-m="2202490" data-d="6588">དེ་ལམ་ལོག་པ་རེད་དུས། དེ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་མི་དགོས་ནའང་མཐོ་རིས་ཙམ་ཡང་ཐོབ་དཀའ་རྒྱུ་རེད། </a><a data-m="2209078" data-d="4953">ལམ་གོལ་ཟེར་མཁན་འདི་ཡིན་ནས་བཟུང་སྟེ། དཔེར་ན་འཇིག་རྟེན་ཚེ་འདིའི་བྱ་བ་ལ་གཡེངས་ཏེ་</a><a data-m="2214031" data-d="8125">ཕྱི་མའི་གཏན་འདུན་<span class="hesit">(མི་གསལ་)</span>སྒྲུབ་མ་ནུས་ནའང་། ཆོས་ལས་ལམ་གོལ་སོང་དུས་དེ་ནས་ཉན་རང་ལྟ་བུའི་རང་གཅིག་པུ་གི་དོན་ལ་བསམས་ནས་</a><a data-m="2222156" data-d="7157">ཐེག་པ་ཆེན་པོའི་སྒོ་རུ་མ་ཞུགས་ན་ཐེག་ཆེན་ལ་བལྟོས་ན་ལམ་གོལ་སོང་རེད། དེས་མ་ཚད་པར་གསང་སྔགས་རྡོ་རྗེ་ཐེག་པའི་ལམ་ལ་ཞུགས་ན། </a><a data-m="2229313" data-d="5382">སྔགས་ལ་ཞུགས་པའི་སྐྱེས་བུ་ངན་སོང་དང། །སངས་རྒྱས་གཉིས་ལས་འགྲོ་ས་གསུམ་པ་མེད། ཟེར་མཁན་དེ་རེད་དུས་</a><a data-m="2234695" data-d="8611">བླ་མ་ལས་དབང་ཐོབ་གདམས་ངག་ཐོབ་ཡོད་ན་ཚུལ་བཞིན་དུ་ཉམས་སུ་བླངས་ན། གསང་སྔགས་རྡོ་རྗེ་ཐེག་པའི་ཉེ་ལམ་ལ་བརྟེན་ནས་ཚེ་གཅིག་ལུས་གཅིག་གི་སྟེང་དུ་སངས་རྒྱས་ཀྱི་རེད་</a><a data-m="2243306" data-d="8300">དེ་མ་ཡིན་པ་བླ་མ་ལ་ལོག་པར་ལྟ་བ་དང་གདམས་ངག་ཆུད་ཟོས་སུ་བཏང་བཞག་ན། དེ་ནས་མཁའ་འགྲོ་ཆོས་སྐྱོང་གི་བཀའ་ཆད་ཀྱིས་ངན་སོང་དང་ངན་འགྲོ་ལ་སོགས་པ་མ་གཏོགས་</a><a data-m="2251606" data-d="9838">འགྲོ་ཡི་ཡོད་རྒྱུ་མ་རེད་དུས། དེས་ན་ལམ་ཡང་དག་པ་དེ་གང་ཡིན། ཡང་དག་པ་མ་ཡིན་པ་དེ་གང་ཡིན་ན་མདོ་སྔགས་ཀྱི་ལམ་ཐམས་ཅད་ལ་སྒྲོ་འདོགས་ལེགས་པར་མ་བཅད་ནས་བཟུང་སྟེ་</a><a data-m="2261444" data-d="5309">དེ་ནས་ཐོས་པ་མ་རིག་མུན་སེལ་སྒྲོན་མེ་ཡིན། །གསུང་རྒྱུ་དེ་རེད། ཐོས་པ་དཔེར་ན་མི་གཅིག་ལ་མིག་མེད་ན་</a><a data-m="2266753" data-d="2599">གང་དུ་འགྲོ་དགོས་རང་གིས་</a><a data-m="2269352" data-d="7920">ལམ་བདེ་བ་དེ་ག་ན་ཡིན་མཐུན་རྐྱེན་ཡོད་ས་དེ་ག་ན་ཡིན་ཤེས་ཀྱི་མ་རེད། དཔེ་དེ་བཞིན་དུ་ཐོས་པ་གི་སྒོ་ནས་གདམས་ངག་དེ་སྒྲོ་འདོགས་ལེགས་པར་མ་བཅད་ན་</a><a data-m="2277272" data-d="6397">ཉམས་སུ་ལེན་དགོས་ནའང་། ཐོས་པའི་གནམ་མ་ལངས་ན་སྒོམ་པའི་ཉི་མ་མི་ཤར་ཟེར་མཁན་དེ་རེད་དུས་བཟུང་སྟེ་ལངས་ཤེས་ཀྱི་མ་རེད། </a><a data-m="2283669" data-d="6143">ཁྱད་པར་དུའང་རྫོགས་པ་ཆེན་པོའི་ལམ་སྒོམ་པ་ནི་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་ཟབ་པ་མཐར་ཐུག་པ་རེད། </a><a data-m="2289812" data-d="8181">ཐེག་པ་དབང་པོ་རྣོན་པོའི་དབང་དུ་བྱས་པ་རེད། འདི་ལ་ཐོས་བསམ་གྱིས་སྒྲོ་འདོགས་ཡག་པོ་ཅིག་མ་བཅད་ནས་བཟུང་སྟེ། རང་བཞིན་གྱི་སེམས་གནས་པ་ཙམ་ཞིག་སྒོམ་བསྡད་ན་</a><a data-m="2297993" data-d="7277">ལམ་གོལ་བ་དང་ལོག་པ་ལ་མང་པོ་འགྲོ་རྒྱུ་རེད་དུས་དེ་ཐོས་དགོས་རེད། ཐོས་པ་དེའི་སྟེང་ནས་བསམ་པས་སྒྲོ་འདོགས་བཅད་ཏེ་</a><a data-m="2305270" data-d="10168">གདམས་ངག་ཟབ་ཅིང་རྒྱ་ཆེ་བ་དེ་ལ་ཇི་ཙམ་རིགས་པས་དཔྱད། ཇི་ཙམ་གོ་བ་ལོན་ན་དེ་ཙམ་དུ་གདིང་ཟབ་ཏུ་འགྲོ་ཡི་རེད། སྲེག་བཅད་བརྡར་བའི་གསེར་བཞིན་དུ། །ལེགས་པར་བརྟག་ལ་ང་ཡི་བཀའ། །</a><a data-m="2315438" data-d="8341">བླང་བར་བྱ་ཡི་གུས་ཕྱིར་མིན། །གསུང་རྒྱུ་དེ་རེད། དཔེར་ན་གསེར་བཟང་པོ་ཞིག་ཡོད་ན་དེ་ཡང་ནས་ཡང་དུ་མེ་ལ་བསྲེགས། ཐོ་བས་བརྡུང་། སྨན་གྱི་ནང་ན་བཙོས་ན་</a><a data-m="2323779" data-d="5995">གསེར་བཟང་དུ་བཟང་དུ་འགྲོ། ཁ་དོག་གསལ་རུ་གསལ་རུ་འོང་གི་རེད། དཔེ་དེ་བཞིན་དུ་སངས་རྒྱས་ཀྱིས་གསུངས་པའི་ཆོས་འདི་རྣམས་</a><a data-m="2329774" data-d="8045">ཐོས་བསམ་གྱི་སྦྱོང་བ་ག་ཚོད་བྱས་ན་དེ་ཙམ་གྱིས་ཆོས་ཟབ་མོ་ཡིན་པ། ལམ་དམན་པ་དང་ལོག་པ་གོལ་བ་ག་ན་ཡིན། </a><a data-m="2337819" data-d="7033">ལམ་ཡང་དག་པའི་ཐབས་དེ་ག་ན་ཡོད། གནད་དེ་ག་ན་ཡོད་ཇི་བཞིན་དུ་ཤེས་འོང་རྒྱུ་རེད། དཔེར་ན་འོ་མ་དེ་ཡང་ནས་ཡང་དུ་དཀྲོགས་བསྡད་ན་</a><a data-m="2344852" data-d="7161">མར་འབྱུང་གི་རེད། འོ་མ་མ་བསྲུབ་རང་དགར་བཞག་ན་མར་འབྱུང་གི་མ་རེད་དུས། དེ་བསམ་དགོས་རེད། དེ་ནས་བསམ་པ་ཙམ་ཞིག་གིས་ཕན་རྒྱུ་མ་རེད། </a><a data-m="2352013" data-d="6283">བསམ་བ་དེ་རང་གི་རྒྱུད་ཐོག་དུ་ཡོན་ཏན་ཉམས་མྱོང་གི་སྒོ་ནས་གཏན་ལ་མ་བབས་ནས་བཟུང་སྟེ། </a><a data-m="2358296" data-d="7113">ཆོས་གོ་ལོ་ཐོས་ལོས་འཁོར་བ་ལས་མི་གྲོལ། །གཟུགས་རབ་བྱུང་ཙམ་གྱི་ཉན་ཐོས་ནི་མ་ཡིན། །གསུང་རྒྱུ་དེ་རེད། ཆོས་གོ་བ་ཙམ་གྱིས་ཐོས་གྲོལ་རེད་དེ་</a><a data-m="2365409" data-d="6200">ད་ལྟ་རང་གི་རྒྱུད་ལ་ཉོན་མོངས་པའི་འཆིང་བ་ལས་གྲོལ་བ་དང་བདག་འཛིན་ཀྱི་གཉེན་པོར་འགྲོ་ཐུབ་ཀྱི་མ་རེད་དུས་དེ་སྒོམ་དགོས་རེད། </a><a data-m="2371609" data-d="4863">དེས་ན་ཐོས་བསམ་སྒོམ་གསུམ་བྱེད་པ་དེ་དག་གི་སྒོ་ནས་རིམ་པ་བཞིན་དུ་བྱེད་དུས་</a><a data-m="2376472" data-d="3407">དཔེར་ན་གང་ཟག་དེ་ཉིད་ལུས་རྟེན་དེ་ཉིད་ཀྱི་སྟེང་དུ་</a><a data-m="2379879" data-d="9771">ང་གློ་བུར་དུ་དེ་རིང་ལྟ་བུ་ཅིག་ལ་འཆི་བ་དེ་ཐོག་ལ་བབས་ན་ངས་བར་དོའི་གདམས་ངག་འདུག་སེ་བྱས་སྒོམ་གྱི་ཡིན། དེ་ནས་སྐྱེ་གནས་བར་དོའི་གདམས་ངག་འདི་ཡིན། རང་བཞིན་བར་དོའི་གདམས་ངག་འདི་ཡིན། </a><a data-m="2389650" data-d="4945">འཆི་ཁ་བར་དོ་དང་ཆོས་ཉིད་བར་དོ་ལ་གདམས་ངག་འདི་ཡིན། </a><a data-m="2394595" data-d="6301">སྲིད་པ་བར་དོ་ལ་གདམས་ངག་འདི་ཡིན་བསམ་ཚགས་སུ་ཚུད་པ་ཅན་ཅིག་མ་རེད་ནས་བཟུང་སྟེ། རང་བཞིན་གྱི་འཆི་བ་ཟེར་ཐོག་ལ་ཅིག་བབས་དུས་</a><a data-m="2400896" data-d="5299">སེམས་ལ་སྐྲག་སྣང་གཅིག་ཀྱང་འཆར། འཇིག་རྟེན་ཚེ་འདིའི་བྱ་བ་ལ་ཞེན་ཆགས་ཀྱི་གཡེང་སོང་བ་ཞིག་</a><a data-m="2406195" data-d="6400">ད་གདམས་ངག་གི་སྒྲོ་འདོགས་བཅད་དགོས་ན་དཀའ་མོ་ཅན་ཅིག་རེད་རྒྱུ་རེད་དུས། དེའི་ཕྱིར་ན་འདི་ཡི་སྒྲོ་འདོགས་ལེགས་པར་གཅོད་ཅིང་</a><a data-m="2412595" data-d="5776">ལྷག་པར་དུ་ཡང་ཐེག་པ་རིམ་པ་དགུ་ཡི་རྩེ་མོ་ཐེག་མཆོག་རྫོགས་པ་ཆེན་པོའི་ལམ་དེ་ཉིད་</a><a data-m="2418371" data-d="4616">ཚུལ་བཞིན་དུ་བསྟན་ནུས་པའི་དགེ་བའི་བཤེས་གཉེན་ཁྱད་པར་ཅན་ཅིག་ལ་མ་བསྟེན་ནས་བཟུང་སྟེ། </a><a data-m="2422987" data-d="8235">རྫོགས་པ་ཆེན་པོའི་དོན་དེ་ཤིན་ཏུ་ཟབ་ཅིང་རྟོགས་དཀའ་བ་ཅན་རེད་དུས་དགེ་བའི་བཤེས་གཉེན་གཅིག་ལ་བསྟེན། དགེ་བའི་བཤེས་གཉེན་གྱི་ཞལ་སྔ་ནས་ཐོས་བསམ་གྱི་སྒྲོ་འདོགས་བཅད་</a><a data-m="2431222" data-d="8841">དེ་བྱེད་དུས་གང་ཟག་རབ་གཅིག་ཡིན་ན་འཆི་བའི་གནས་སྐབས་ཡོན་ཏན་འཆི་བ་ཆོས་སྐུ་རུ་ལམ་དུ་ཁྱེར་ཏེ་ང་འཆི་བ་བྱུང་ནའང་</a><a data-m="2440063" data-d="6172">ཡ་ང་བ་མེད། ཆོས་ཉིད་ཀྱི་ཀློང་དུ་གྲོལ་ས་ཡོད་བསམ་རྒྱུའི་གདེང་ཐོབ་པ་གཅིག་དགོས་རྒྱུ་རེད། གང་ཟག་འབྲིང་གཅིག་ཡིན་ནའང་</a><a data-m="2446235" data-d="5700">བར་དོ་རྣམ་པ་བཞི་ཡི་སྣང་བ་འདི་འདྲ་<span class="hesit">(མི་གསལ་)</span>ཤར་རྒྱུ་རེད། བར་དོ་བཞིའི་སྣང་བ་དེ་ལམ་ལ་ཁྱེར་དུས་འདི་འདྲ་ཅིག་ཡོད། </a><a data-m="2451935" data-d="7282">ལམ་དུ་ཁྱེར་མ་ཐུབ་ན་སྐྱོན་འདི་འདྲ་ཅིག་འོང་གི་རེད། ལམ་དུ་ཁྱེར་བྱེད་ཀྱི་གདམས་ངག་འདི་འདྲ་ཅིག་སྒོམ་ཡོད་བསམ་རྒྱུའི་ཉམས་ལེན་ཅན་ཞིག་བྱས་བསྡད་ན་</a><a data-m="2459217" data-d="5714">དཔེར་ན་ཐག་རིང་པོ་གཅིག་ཏུ་དགྲ་དང་རྐུ་མ་མང་པོ་ཡོད་སའི་ས་ལ་འགྲོ་དགོས་ན་རོགས་པ་ཡག་པོ་གཅིག་ཡོད་ན་</a><a data-m="2464931" data-d="3415">དགྲ་དང་རྐུ་མ་འདུག །ལམ་ལ་མ་འགྲོ་བསམ་སྐྲགས་དགོས་རྒྱུ་མ་རེད་དུས་</a><a data-m="2468346" data-d="5271">དཔེ་དེ་ལྟ་བུ་ཅིག་གིས་</a><a data-m="2473617" data-d="8529">གདམས་ངག་ལ་རང་བྱན་ཚུད་ནས་བསྐྲགས་དགོས་རྒྱུ་མ་རེད། །དེ་ཡན་ཆོད་དུ་སྐྱེ་གནས་བར་དོ་ཟེར་མཁན་དེའམ་<span class="hesit">(འམ་ཞེས་མེད་ནའང་དང་པོ་གཅིག་གསུངས་དེ་ནས་བཅོས་ནས་གཞན་གསུངས་པ་འདྲ་ཡོད་པས་བྲིས་)</span>རང་བཞིན་བར་དོ་ཟེར་མཁན་དེའི་གདམས་ངག་རེད། </a><a data-m="2482146" data-d="5750">དེའི་རྗེས་སུ་འཆི་ཁ་བར་དོའི་གདམས་ངག་ནི། དེ་ནས་ནམ་ཞིག་ཚེ་འདི་ཡི། །འཕེན་པ་རྫོགས་པར་བརྩམ་པ་ན། །</a><a data-m="2487896" data-d="6949">འཆི་ཁའི་བར་དོ་ཞེས་བྱ་སྟེ། །དུས་དེར་ཆགས་ཞེན་འཁྲི་བ་བཅད། གསུང་དུས་བཟུང་སྟེ། ད་འཆི་བ་ཟེར་མཁན་དེ་གློ་བུར་གྱིས་ཐོག་ལ་བབས་འོང་དུས་</a><a data-m="2494845" data-d="6843">འཇིག་རྟེན་ཚེ་འདིའི་ལུས། གཉེན། ཕ་མ། དགྲ་གྲོགས་ཐམས་ཅད་ཤུལ་དུ་བཞག་ཏེ་འགྲོ་བ་མ་གཏོགས་གཅིག་རྐྱང་ཡོད་རྒྱུ་མ་རེད་དུས། </a><a data-m="2501688" data-d="4898">ཡ་ང་བ་དང་བག་ཚ་བ་ཅིག་ཡོང་རྒྱུ་རེད། ཡ་ང་བ་བག་ཚ་བ་འོངས་ན་དཔེར་ན་</a><a data-m="2506586" data-d="9487">དཔའ་བོ་དགྲ་ལ་འཛིང་མཁས་པ་གཅིག་ཡིན་ན། དམག་<span class="hesit">(མི་གསལ་)</span>རྒྱག་རན་ཁརདེ་ནས་ཁོ་རང་གིས་དགྲ་ཆམས་ལ་འབེབས་དུས་ས་ག་འདྲ་གཅིག་ནས་བཟུང་དགོས་རེད། དམག་ག་འདྲ་གཅིག་ནས་འགྲོ་དགོས་རེད། </a><a data-m="2516073" data-d="6023">འཐབ་རྩོད་ཅི་འདྲ་དགོས་པ་ཁོང་དུ་ཆུད་ཚར་ཡོད་དུས་</a><a data-m="2522096" data-d="2479">ཕ་རོལ་པའི་དགྲ་བོ་ཆམས་ལ་འབེབས་པ་དང་</a><a data-m="2524575" data-d="7121">དགྲ་བོ་དང་གཡུལ་འགྱེད་འོངས་ན་སྐྲག་གི་མ་རེད། དཔེ་དེ་བཞིན་དུ་ང་ཚོ་ཐམས་ཅད་ལ་འཆི་ཁ་བར་དོའི་གདམས་ངག་དེ་རྒྱུད་ལ་གཅིག་ཡོད་སོང་ན་</a><a data-m="2531696" data-d="5397">ད་འཆི་བ་ཐོག་ཏུ་འབེབས་ལེ་རེད་ཟེར་འདི་ཡིན་ཚར་དུས་<span class="hesit">(མི་གསལ་)</span>། ད་བླ་མའི་གདམས་ངག་འདི་འདྲ་བརྟེན་རྒྱུ་ཡོད། </a><a data-m="2537093" data-d="6867">དེ་ནས་གདམས་ངག་དེ་ལ་བརྟེན་ཏེ་ཉམས་སུ་ལེན་ན་བུ་ཕ་ཡི་ཁྱིམ་དུ་འགྲོ་འདོད་ན་འཚེར་སྣང་ཡོད་རྒྱུ་མ་རེད། བུ་མོ་མ་ཡི་ཁྱིམ་ལ་འགྲོ་དགོས་ན་</a><a data-m="2543960" data-d="4760">འཚེར་སྣང་ཡོད་རྒྱུ་མ་རེད། དེ་ལྟ་བུ་གཅིག་ཡིན་བསམ་ནས་ཤེས་པ་སྤྲོ་སིང་ངེ་བ་གཅིག་གིས་</a><a data-m="2548720" data-d="5910">འཇིག་རྟེན་ཚེ་འདིའི་འཕེན་པ་རྫོགས་པར་ཤེས་སྟེ་ནོར་དང་ལོངས་སྤྱོད་གཉེན་དང་གྲོགས་ཐམས་ཅད་ཤུལ་ཏུ་བཞག་སྟེ་</a><a data-m="2554630" data-d="7200">མར་དཀྱིལ་ནས་སྤུ་བཏོན་པ་བཞིན་དུ་འགྲོ་དགོས་རྒྱུ་རེད་དུས་ཚེ་འདིའི་ཕ་མ། གཉེན་གྲོགས། སྲིད་སྡེ། རང་གི་ཁང་པ། ཅ་ཁ། </a><a data-m="2561830" data-d="3245">ཡོ་བྱད་ཐམས་ཅད་ལ་ཞེན་ཆགས་གཏན་ནས་སྤངས་</a><a data-m="2565075" data-d="8261">འཆི་བ་ཐོག་ལ་བབས་པ་ཤེས་ཚར་དུས་བཟུང་ནས། ཅ་ཁ་ཡོ་བྱད་ཐམས་ཅད་ཡང་ན་བླ་མ་དང་དཀོན་མཆོག་ལ་ཡར་མཆོད་པ་ཕུལ། ཡང་ན་དགེ་འདུན་གྱི་སྡེ་ལ་ཕར་སྤྲད་དེ་</a><a data-m="2573336" data-d="5980">ཞེན་ཆགས་གཏན་ནས་མེད་པ་ཅན་ཅིག་བྱེད། དེ་ཡིན་པའི་ཚེ་ན་འཆི་ཁ་བར་དོ་ཟེར་དུས་ད་</a><a data-m="2579316" data-d="5475">འཆི་ནད་ཀྱིས་ཐེབས་ནས་སང་ཉིན་ཕྱི་དབུགས་དེ་མ་ཆད་ཀྱི་བར་དུ་འཆི་ཁ་བར་དོ་ཟེར་རེད། </a><a data-m="2584791" data-d="6958">འཆི་ཁ་བར་དོ་དེའི་སྐབས་ལ་གདམས་ངག་དེའི་ནང་ནས་བར་དོའི་གདམས་ངག་ཐམས་ཅད་ཡང་ནས་ཡང་དུ་དྲན། དེ་ནས་</a><a data-m="2591749" data-d="7119">བླ་མ་དང་ཆོས་ཉིད་ཀྱི་ངོ་བོ་ལ་མཉམ་པར་བཞག་གི་ཡིན་བསམ་པ་བརྟན་པོ་ནས་བྱས་ན་དེ་ནས་རང་བཞིན་གྱི་འཁྲུལ་བའི་སྣང་བ་དེ་ཆད་འགྲོ་རྒྱུ་རེད། </a><a data-m="2598868" data-d="6870">དེ་ནས་དངོས་གནས་ད་ང་འཆི་ཡི་འདུག་ཏེ་འཇིག་རྟེན་ཚེ་འདི་ཡི་ཕ་མ་གཉེན་གྲོགས་ག་འདྲས་བྱེད་དགོས་རེད། ངའི་ཅ་ཁ་ཡོད་བྱད་དེ་ག་ན་གཞག་དགོས་རེད། </a><a data-m="2605738" data-d="4328">དེའི་དབང་དུ་ཆུད་<span class="hesit">(མི་གསལ་)</span>ཚུད་འགྲོ་རྒྱུ་རེད། བསམ་མང་པོ་དྲན་ན་དེ་ནས་ཆགས་ཞེན་གྱི་དྲྭ་བས་</a><a data-m="2610066" data-d="6642">ཕར་ཞིང་ཁམས་ལ་མི་སླེབས། བར་དོའི་གདམས་ངག་ཀྱང་ལམ་དུ་ཁྱེར་ནུས་ཀྱི་མ་རེད་དུས། དེ་ལྟ་བུ་དགོས་ཟེར། དེ་ནས་དངོས་སུ་ད་</a><a data-m="2616708" data-d="7651">འཆི་ཁ་བར་དོ་ཤར་འོང་དུས་ཉམས་ལེན་ག་འདྲ་དགོས་ས་རེད། །སྐུ་དང་ཡེ་ཤེས་དབྱེར་མེད་དབྱིངས། །འོད་གསལ་སྦུབས་ལ་འཇུག་བྱའི་ཕྱིར། །ཕུང་པོ་སེངྒེ་ཉལ་སྟབས་ཀྱིས། །</a><a data-m="2624359" data-d="6618">ཤེས་པ་མིག་ལ་གཏད་ནས་ཀྱང། །དེ་ཉིད་དབྱིངས་རིག་ཐིག་ལེར་གཏད། ཅེས་གསུང་པ་ལྟར་</a><a data-m="2630977" data-d="8581">སྐུ་དང་ཡེ་ཤེས་ཀྱི་་་་་<span class="hesit">(མི་གསལ་)</span>ཟེར་མཁན་དེ་རེད། སྐུ་དང་ཡེ་ཤེས་ཟེར་མཁན་དེ་གང་རེད་ཟེར་ན། རང་གི་སེམས་ཉིད་བདེ་གཤེགས་སྙིང་པོ་ངོ་བོ་དེ་སངས་རྒྱས་ཀྱི་སྐུ་དང་ཡེ་ཤེས་ཐམས་ཅད་ཀྱི་གཏེར་མཛོད་</a><a data-m="2639558" data-d="6391">སྐུ་དང་ཡེ་ཤེས་ཀྱི་ངོ་བོ་དེ་ད་ལྟ་ལམ་དུ་བྱེད་པའི་གནས་སྐབས་འདྲ་ཅིག་ཡིན་ན། ཐོད་རྒལ་གྱི་དབྱིངས་རིག་གི་སྣང་བ་</a><a data-m="2645949" data-d="6342">ཕྱི་དབྱིངས་ནང་དབྱིངས་ཐིག་ལེ་ལུ་གུ་རྒྱུད་སྒྲོན་མ་དྲུག་ལ་སོགས་པའི་སྣང་བ་དེ་སྐུ་དང་ཡེ་ཤེས་ཀྱི་སྣང་བ་རེད་</a><a data-m="2652291" data-d="5912">སྐུ་དང་ཡེ་ཤེས་ཀྱི་སྣང་བ་དེ་རང་གི་རིག་པའི་རྩལ་ལས་ཕྱིར་སྣང་གི་ཡོད་རེད་མ་གཏོགས་པར་ཕྱིར་བརྟེན་ནས་<span class="hesit">(མི་གསལ་)</span></a><a data-m="2658203" data-d="6547">ས་རྡོ་རི་བྲག་གི་སྣང་བ་འདི་འདྲ་གཏན་ནས་ཡོད་མ་རེད། དེ་ནས་ནང་གི་རིག་པ་དེ་དང་ཕྱི་ཡི་སྣང་བ་དེ་གཉིས་དབྱེར་མེད་པར་ཤེས་ནས་</a><a data-m="2664750" data-d="5938">ཕྱི་སྣང་བ་ཐམས་ཅད་ལ་རིག་པ་44-28 མཛུབ་ཚུགས་སུ་གཏད་དེ་དག་པའི་ཞིང་དུ་འགྲོ་དགོས་བསམ་པ་ཅན་ཅིག་བྱས་ན་</a><a data-m="2670688" data-d="4022">དེ་ནས་རང་གི་ད་ལྟ་དཔེར་ན་</a><a data-m="2674710" data-d="6320">ལུས་པོ་འདི་དང་སེམས་གཉིས་ལྷན་གཅིག་འཚོགས་པ་དེ་བྲལ་འོང་དུས་སྣང་མཆེད་ཐོབ་གསུམ་ཟེར་མཁན་གྱི་བར་དོའི་སྣང་བ་དེ་ཤར་འོང་། </a><a data-m="2681030" data-d="4798">དེའི་སྣང་བ་ཤར་འོང་དུས་བར་དོའི་སྣང་བ་སྣང་མཆེད་ཐོབ་གསུམ་གྱི་སྦུབས་དེ་ན་ཅི་ཡོད་རེད་ཟེར་ན་</a><a data-m="2685828" data-d="5077">འོད་གསལ་བསམ་གྱི་མི་ཁྱབ་པའི་ཡེ་ཤེས་ད་ལྟ་རང་གི་སྒོམ་བསྡད་རྒྱུ་རིག་པ་བདེ་གཤེགས་སྙིང་པོ་དེ་ཡོད་རེད། </a><a data-m="2690905" data-d="5692">རིག་པ་བདེ་གཤེགས་སྙིང་པོ་དེ་ད་ལྟ་བླ་མས་སྒོམ་སྟོབས་ཀྱིས་ཉམས་མྱོང་ཅིག་ཡོད་པ་དེ་དཔེའི་འོད་གསལ་ཟེར་རེད་</a><a data-m="2696597" data-d="5480">བདེ་གཤེགས་སྙིང་པོ་དངོས་གནས་བར་དོ་ནས་གཞི་ཐོག་དུ་སེམས<span class="hesit">(མི་གསལ་)</span>་གཅིག་ཤར་འོང་རྒྱུ་དེ་མ་ཡི་འོད་གསལ་རེད་</a><a data-m="2702077" data-d="5242">དཔེ་དང་དོན་གྱི་འོད་གསལ་གཉིས་རོ་གཅིག་ཏུ་འདྲེས་དུས་དཔེར་ན་མ་དང་བུ་གཉིས་འཕྲད་སོང་ན་</a><a data-m="2707319" data-d="6056">དུད་འགྲོ་ལྟ་བུ་ཅན་ཞིག་ཡིན་ན་<span class="hesit">(མི་གསལ་)</span>གནོགས་དཔེར་ན་ར་དང་ལུག་རྟ་གནོགས་མང་པོ་གཅིག་ཡོད་ས་གཅིག་ལ་</a><a data-m="2713375" data-d="9915">རྟ་ཡི་སྤུ་གུ་གཅིག་གཏོང་བཞག་ན་རྩ་ལ། རང་གི་ཨ་མ་དེ་ག་ན་ཡིན་ན་དེའི་ནང་ནོར་འཁྲུལ་མེད་པ་ཨ་མ་དེའི་རྩ་ལ་འགྲོ་གི་རེད། དཔེ་དེ་བཞིན་དུ་བར་དོའི་སྣང་བ་ཡི་སྣང་མཆེད་ཐོབ་གསུམ་ཅན་ཞིག་ཤར་འོང་ན་</a><a data-m="2723290" data-d="7914">སང་ཉིན་གཞིའི་འོད་གསལ་དེ་ཤར་འོང་དུས། ངས་སྔར་བླ་མའི་མན་ངག་གི་སྟོབས་ཀྱི་སྒོམ་སྡོད་རྒྱུའི་འོད་གསལ་དེ་འདི་རེད་འདུག་བསམ། འདིའི་ཉམས་མྱོང་གི་ཐོག་ལ་གཅིག་བཞག་ཏེ་</a><a data-m="2731204" data-d="6363">གཞིའི་འོད་གསལ་དེ་དང་ད་ལྟ་ལམ་གྱི་འོད་གསལ་དེ་གཉིས་རོ་གཅིག་ཏུ་འདྲེས་འགྲོ་རེད། དེ་འདྲེས་ཚར་དུས་དེ་ནས་ཕྱིར་ལྡོག་གི་མ་རེད། </a><a data-m="2737567" data-d="4054">དཔེར་ན་མཐའ་ཡི་རྒྱ་མཚོ་ཆེན་པོའི་ནང་འཛམ་བུ་གླིང་གི་ཆུ་ཀླུང་ཐམས་ཅད་བབས་ཚར་དུས་</a><a data-m="2741621" data-d="6009">འཛམ་བུ་གླིང་གི་ཆུ་ཀླུང་ཁ་ཁ་མཐའ་ཡི་རྒྱ་མཚོ་ཁ་ཁ་ཕྱེ་རྒྱུ་མེད་པ་ལྟ་བུ་གཅིག་རེད་འགྲོ་རྒྱུ་རེད། དེར་རྒྱུག་གི་རེད།<span class="hesit">(མི་གསལ་)</span></a><a data-m="2747630" data-d="5595">དེ་ནས་སྦུབས་ཟེར་བ་དེ་ཅི་རེད་ཟེར་ན་སྣང་མཆེད་ཐོབ་གསུམ་གྱི་སྦུབས་དེ་ལ་འོད་གསལ་ཡེ་ཤེས་ཀྱི་སྣང་བ་དེ་ཡོད་རེད། </a><a data-m="2753225" data-d="4698">དེ་ཡོད་པ་དེ་ལམ་མ་བསྒོམས་ནས་བཟུང་སྟེ་འོད་གསལ་ཡེ་ཤེས་ཀྱི་སྣང་བ། ང་ཚོ་ཐམས་ཅད་</a><a data-m="2757923" data-d="4282">འཆི་འགྲོ་དུས་ལུས་དང་སེམས་གཉིས་བྲལ་འོང་དུས་ཤར་ཀྱི་ཡོད་རེད་དེ་ངོ་ཤེས་ཀྱི་ཡོད་མ་རེད། </a><a data-m="2762205" data-d="5116">དེའི་ཕྱིར་ན་སྔར་འདྲིས་ཀྱི་མི་དང་འཕྲད་པ་ལྟ་བུ་ཟེར་མཁན་དེ་རེད། སྔོན་ནས་ངོ་ཤེས་པའི་མི་གཅིག་ཡོད་ན་</a><a data-m="2767321" data-d="6720">དེ་མི་འདྲ་སྟོང་ཕྲག་མང་པོ་གཅིག་གི་མི་ཡོད་ས་ལ་<span class="hesit">(མི་གསལ་)</span> འདི་ངའི་གྲོགས་པོ་ངོ་ཤེས་པ་དེ་རེད་བསམ་ནོར་འཁྲུལ་ཡོད་མ་རེད། དཔེ་དེ་བཞིན་དུ་</a><a data-m="2774041" data-d="5767">གཞིའི་འོད་གསལ་དེ་འཆར་འོང་དུས་འདི་རང་གི་ཉམས་སུ་ལེན་པའི་རྫོགས་པ་ཆེན་པོ་དེ་རེད་བསམ་དེའི་ཉམས་མྱོང་དེས་</a><a data-m="2779808" data-d="6550">གཞིའི་འོད་གསལ་དེ་དང་རོ་གཅིག་ཏུ་འདྲེས་འགྲོ་དུས་དེའི་ནང་དུ་གྲོལ་འགྲོ་གི་རེད། དེ་ནས་འདིའི་འོད་གསལ་དེ་ལ་གྲོལ་བར་བྱེད་པའི་གདམས་ངག་</a><a data-m="2786358" data-d="5315">ད་ལྟ་ནས་ཉམས་སུ་ལེན་རྒྱུ་ཡོད་རེད། ད་ལྟ་ནས་ཉམས་སུ་ལེན་དུས་གང་འདྲ་དགོས་ཟེར་ན། །</a><a data-m="2791673" data-d="6369">ཕུང་པོ་སེངྒེ་ཉལ་སྟབས་ཀྱིས། །ཤེས་པ་མིག་ལ་གཏད་ནས་ཀྱང། །དེ་ཉིད་དབྱིངས་རིག་ཐིག་ལེར་གཏད། གསུང་དུས་བཟུང་སྟེ་རང་གི་ཕུང་པོ་</a></p>
</section></article>
</div>


<p id="yeshe-drupa-2" style="font-size: 26pt; color: brown;">སྒྲ་གཉིས་པ།</p>         
<audio id="hyperplayer23" style="position:relative; width:97%" src="https://d3ctxlq1ktw2nl.cloudfront.net/staging/2024-11-26/ac2e8a13-6fc1-4d13-9efa-2bdc9aa50663.mp3" type="audio/mp3" controlsList="nodownload" controls></audio>

          <div id="hypertranscript23" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="0" data-d="5406">ང་གི་རིག་པ་དེ་མིག་ལ་གཏད་</a><a data-m="5406" data-d="3927">མིག་དེ་ཐོད་རྒལ་ལ་གོམས་འདྲིས་ཡོད་ན་ཕྱི་ནས་དབྱིངས་རིག་གི་སྣང་བ་ཤར་འོང་བ་དེ་ལ་</a><a data-m="9333" data-d="3707">རྩེ་གཅིག་ཏུ་གཏད་ཐོད་རྒལ་ལ་གོམ་པ་མེད་ན་ཕྱི་ནམ་མཁའ་སྟོང་པ་</a><a data-m="13040" data-d="3360">སྤྲིན་དང་བྲལ་བ་ནམ་མཁའ་སྟོང་སང་ངེ་ཡོད་པ་གཅིག་ལ་གཏད་དེ་</a><a data-m="16400" data-d="4787">དབྱིངས་རིག་གཅིག་ལ་གཏད་ནས་བཞག་དེས་སྣང་མཆེད་ཐོབ་གསུམ་རིམ་གྱིས་ཤར་སྟེ་00-20</a><a data-m="21187" data-d="3389">གཞི་ལམ་མ་བུ་འདྲེས་སྟེ་དེའི་སྟེང་དུ་གྲོལ་འགྲོ་རྒྱུ་རེད་</a><a data-m="24576" data-d="2582">སྐུ་དང་ཡེ་ཤེས་ཟུང་དུ་འཇུག་ཟེར་མཁན་དེ་རེད་</a><a data-m="27158" data-d="3638">ཡང་ན་གྲོང་འཕོ་དང་གྲོང་འཇུག་གི་སྒོ་ནས་འཇུག་དགོས་རྒྱུ་རེད་དུས། །</a><a data-m="30796" data-d="4764">གཉིས་པ་ཡུལ་དང་གནས་ལ་འཇུག་པ་འཕོ་བའི་གདམས་པ་ནི། ། ཡང་ན་གྲོང་འཕོ་གྲོང་འཇུག་ནི། །དབུགས་ཀྱི་འགྲོ་འོང་དང་བསྟུན་ནས། །</a><a data-m="35560" data-d="3303">རིག་པ་ཨ་ཡི་རྣམ་པར་འཕང། །འདི་དག་གིས་ནི་བཙན་ཐབས་སུ། །</a><a data-m="38863" data-d="1412">གྲོལ་བའི་གོ་འཕང་སྟེར་བར་བྱེད། </a><a data-m="40275" data-d="5297">གསུང་དུས་གྲོང་འཕོ་ཟེར་དུས་དཔེར་ན་ད་ལྟ་ཁང་པ་འདིའི་ནང་ན་བསྡད་ཡོད་ན་</a><a data-m="45572" data-d="2995">ང་མོ་ཀྲ་གཅིག་ནང་ཞུགས་ཁང་པ་གཞན་གཅིག་ན་བུད་སོང་ན་</a><a data-m="48567" data-d="4402">ཁང་པ་ནས་ཁང་པ་སྤོས་སོང་བ་དཔེ་དེ་ལྟ་བུ་ད་ལྟ་གཟུགས་པོ་གདོས་བཅས་འདིའི་ནང་ལ་</a><a data-m="52969" data-d="3026">རྣམ་ཤེས་དེ་00-50 བསྡད་ཡོད་དུས་རྣམ་ཤེས་མདུན་ལ་འཕོ་ནས་</a><a data-m="55995" data-d="5566">དེ་ནས་ཡང་སྐྱེ་བ་གཞན་ཅིག་ལ་འཕོ་བ་དཔེར་ན་ཁང་པ་གཅིག་ནས་གཅིག་ལ་ཕར་འགྲོ་དགོས་པ་ལྟ་བུ་རེད། </a><a data-m="61561" data-d="5104">གྲོང་འཕོ་གྲོང་འཇུག་བྱེད་དུས་ལུས་དེ་ལ་སེམས་ཚུར་ཆགས་འོང་དུས་</a><a data-m="66665" data-d="3818">ལུས་དང་སེམས་གཉིས་འབྲེལ་བ་བྱེད་དགོས་འབྲེལ་བྱེད་ཁ་སྣ་ནས་ཕྱུང་བའི་དབུགས་འདི་རེད་</a><a data-m="70483" data-d="3912">ཕར་འབྲེལ་བ་ཆད་རན་ཁ་ལ་ཁ་སྣ་ནས་འགྲོ་བའི་དབུགས་01-13 དེས་</a><a data-m="74395" data-d="3581">ལུས་དང་སེམས་གཉིས་འབྲེལ་བ་ཆད་དགོས་རྒྱུ་རེད་དེ་ཆད་པར་བྱེད་པ་ལ་</a><a data-m="77976" data-d="4220">རང་གི་ལུས་ནང་སྙིང་དང་གློ་བ་གཉིས་ཀྱི་བར་སྲོག་གི་རྩ་ཟེར་མཁན་གཅིག་ཡོད་རེད་</a><a data-m="82196" data-d="3787">སྲོག་གི་རྩ་དེའི་ནང་ཁྲག་གི་ཐིག་པ་གསུམ་རྒྱབ་འོང་དུས་མི་ཤི་རན་ཁ་</a><a data-m="85983" data-d="5153">ཁ་ནས་ཧ་སྒྲ་ཆེན་པོ་གསུམ་གྲགས་འོང་རྒྱུ་དེ་རེད་དེ་ཡི་དབང་གིས་ད་ལྟ་དཔེར་ན་</a><a data-m="91136" data-d="2422">ཐིམ་རིམ་དངོས་སུ་ཤར་རྒྱུ་མ་རེད་མ་ཤར་གོང་ནས་ཉམས་ལེན་བྱེད་དགོས་དུས་</a><a data-m="93558" data-d="4283">རང་གི་ཁ་ནས་དབུགས་དེ་ཕྱི་ལ་ཤུགས་རིང་པོ་གཅིག་ཕྱི་ལ་འཕེན་དུས། </a><a data-m="97841" data-d="3857">ད་བདག་ངེས་པར་འཆི་བའི་དུས་ལ་བབས་པ་ཡིན་འདུག་སྤྲོས་པ་མེད་པའི་ངང་ལ་</a><a data-m="101698" data-d="4599">མྱ་ངན་ལས་འདའ་བར་བྱའོ་བསམ་ནས་རིག་པ་མིག་ལ་གཏད་མིག་ནམ་མཁའི་དཀྱིལ་དུ་གཏད་དེ་</a><a data-m="106297" data-d="5290">རང་གི་རིག་པ་དེ་ཡི་གེ་ཨ་དཀར་པོ་གཅིག་གི་རྣམ་པ་ཡོད་དུས་ཕྱི་ཡི་ནམ་མཁའ་དེ་ལ་ཨ་དེ་ཐིམ། </a><a data-m="111587" data-d="3003">ཕྱིའི་ནམ་མཁའ་དེ་དང་ནང་གི་རིག་པ་གཉིས་དབྱེར་མེད་འདྲེས་སོང་བསམ་ནས་</a><a data-m="114590" data-d="4954">མཉམ་པར་བཞག་ན་ནང་གི་རིག་པའི་ངོ་བོ་དེ་ལ་ཡར་སྟོང་ཆ་གསལ་ངར་ཐོན་པ་ཅན་ཅིག་ཡོང་རྒྱུ་རེད་</a><a data-m="119544" data-d="5363">དེ་འོང་དུས་སང་ཉིན་དབུགས་ཕྱི་ནང་གཉིས་ཆད་རན་པ་དང་མཉམ་དུ་དེ་ལྟར་བལྟ་ཤེས་ན་</a><a data-m="124907" data-d="4119">རིག་པ་དེ་ཕྱི་ལ་འཕོ་འོང་དུས་ནང་དབྱིངས་རིག་གི་སྣང་བ་ཡིན་ན་འདྲ་</a><a data-m="129026" data-d="3204">ཕྱི་ནམ་མཁའ་སྟོང་པ་ཡིན་ན་འདྲ་དེ་ལ་དབྱེར་མེད་ཐིམ་འགྲོ་དུས་</a><a data-m="132230" data-d="1752">གཞི་ཡི་འོད་གསལ་མ་བུ་འདྲེས་ཟེར་བ་02-13 དེ་རེད་དུས་</a><a data-m="133982" data-d="5105">དེའི་སྟེང་དུ་གྲོལ་འགྲོ་རྒྱུ་རེད་དེ་ནི་འཕོ་བ་ཐམས་ཅད་ཀྱི་རྒྱལ་པོ་སྤྲོས་མེད་ཀྱི་འཕོ་བ་ཟེར་རྒྱུ་དེ་རེད་</a><a data-m="139087" data-d="3474">དེ་ནས་02-18 ཡར་རྒྱབ་ནས་གྲོང་འཕོ་གྲོང་འཇུག་གི་འཕོ་བ་ཡིན་ནའང་འདྲ་</a><a data-m="142561" data-d="4595">མ་པང་བུ་འཇུག་གི་འཕོ་བ་གང་རུང་གིས་བཙན་ཐབས་སུ་གྲོལ་བའི་གོ་འཕང་སྟེར་བར་བྱེད་པའི་</a><a data-m="147156" data-d="5094">འཆི་ཁ་བར་དོའི་ཉམས་ལེན་དེ་རེད་དེ་ནས་འཆི་ཁ་བར་དོའི་སྟེང་དུ་གྲོལ་མ་ཐུབ་ནས་བཟུང་</a><a data-m="152250" data-d="2761">ཆོས་ཉིད་བར་དོ་ཟེར་མཁན་དེ་ཤར་འོང་རྒྱུ་རེད་དེའི་སྟེང་དུ་གྲོལ་དགོས་ན་</a><a data-m="155011" data-d="2245">ཆོས་ཉིད་བར་དོ་དེ་ག་འདྲ་རེད་ཟེར་ན། གཉིས་པ་ཞར་བྱུང་ནི། །</a><a data-m="157256" data-d="2972">གལ་ཏེ་ལས་ཀྱི་གཞན་དབང་གིས། །དུས་དེར་བརྟན་པ་མ་ཐོབ་ན། །</a><a data-m="160228" data-d="5962">ཕྱི་རོལ་འབྱུང་བཞི་ཐིམ་པ་དང་། །ནང་དུ་རླུང་ལྔ་འགྲོས་ཐིམ་རྗེས། །</a><a data-m="166190" data-d="3576">གསུང་དུས་ད་ལྟའི་ལས་ཀྱི་གཞན་དབང་གི་ལུས་རྟེན་འདིའི་སྟེང་ལ་</a><a data-m="169766" data-d="4357">ཐོག་མ་གཞིའི་འོད་གསལ་གཅིག་ཤར་གྱི་རེད་དེ་ང་ཚོས་ལམ་ངོས་མི་ཟིན་རེད་མ་གཏོགས་</a><a data-m="174123" data-d="3359">མཚན་མོ་གཉིད་འགྲོ་དུས་སྣང་མཆེད་ཐོབ་གསུམ་ཤར་དུས་</a><a data-m="177482" data-d="3862">གཞིའི་འོད་གསལ་ཧྲིབ་ཙམ་གཅིག་ཤར་གྱི་རེད་ལམ་ཉམས་ལེན་བྱེད་མཁན་རྣམས་ཀྱིས་</a><a data-m="181344" data-d="5690">འོད་གསལ་ངོས་ཟིན་ཟེར་མཁན་དེ་གཞིའི་འོད་གསལ་དེ་ངོས་ཟིན་འོང་བ་དེ་རེད། </a><a data-m="187034" data-d="3662">ད་ལྟ་ལུས་རྟེན་འདིར་གཞིའི་འོད་གསལ་དེ་ངོས་ཟིན་ན་བར་དོ་ནས་</a><a data-m="190696" data-d="3099">གཞི་ལམ་གྱི་འོད་གསལ་གཉིས་མ་བུ་འདྲེས་འགྲོ་དུས་ཐེ་ཚོམ་དགོས་རྒྱུ་མ་རེད་གྲོལ་ཐུབ་ཀྱི་རེད་</a><a data-m="193795" data-d="3747">དེ་ལྟ་བུའི་འོད་གསལ་ངོས་མ་ཟིན་ན་ལས་ཀྱི་གཞན་དབང་གིས་དུས་</a><a data-m="197542" data-d="4473">དེ་ལ་བརྟན་པ་མ་ཐོབ་ནས་བར་དོར་འཁྱམ་སོང་ན་།དེའི་ཚེ་འབྱུང་བཞི་ཐིམ་པ་དང་ཟེར་དུས། </a><a data-m="202015" data-d="4441">དང་པོ་ང་ཚོས་ལུས་འདི་ས་ཆུ་མེ་རླུང་འབྱུང་བཞིས་ཚུར་གྲུབ་ཡོད་རེད་དུས་</a><a data-m="206456" data-d="7864">ད་ལུས་པོ་དེ་ཞིག་རན་ཁ་ཡང་ས་ཡི་ཁམས་དེ་ཤ་དང་རུས་པ་ལ་སོགས་པ་ཐམས་ཅད་ཕྱི་རོལ་འབྱུང་བ་ས་ལ་ཐིམ། </a><a data-m="214320" data-d="5839">ཆུ་ཡི་ཁམས་ལས་བྱུང་བའི་ཁྲག་དང་ཆུ་སེར་ལ་སོགས་པ་ཕྱིའི་འབྱུང་བ་ཆུ་ལ་ཐིམ། </a><a data-m="220159" data-d="4955">མེ་ཡི་ཁམས་ལས་བྱུང་བའི་ལུས་ཀྱི་དྲོད་ཐམས་ཅད་མེ་ལ་ཐིམ་འགྲོ་དུས་</a><a data-m="225114" data-d="8431">ལུས་ཀྱི་དྲོད་ཐམས་ཅད་མཐའ་ནས་བསྡུ། རླུང་གི་ཁམས་ཁ་སྣའི་དབུག་དེ་ཕྱི་རླུང་ལ་ཐིམ་ཚར་དུས་</a><a data-m="233545" data-d="4840">ཁ་སྣ་ནས་དབུག་ཕྱི་རུ་འཕེན་རྒྱུ་མ་གཏོགས་ནང་དུ་བསྡུ་མི་ཤེས་པ་རེད་</a><a data-m="238385" data-d="5470">རླུང་དེ་ལ་ནང་གསེས་ཀྱི་དབྱེ་ན་ས་ཆུ་མེ་རླུང་ནམ་མཁའི་རླུང་ལྔ་ཡོད་རེད་</a><a data-m="243855" data-d="5634">དེའི་རླུང་ལྔ་པོ་དེ་འགྲོས་ཐིམ་འོང་དུས་ནང་རྟགས་སུ་སྣང་བ་མཆེད་པ་ཐོབ་པ་ཉེར་ཐོབ་བཞི་</a><a data-m="249489" data-d="6280">སྐུ་གསུམ་ཞིང་ཁམས་སྦྱོང་བའི་སྨོན་ལམ་ནང་དུ་གསུང་པ་དེ་ལྟ་བུ་ཤར་བའི་ཚེ་ན་</a><a data-m="255769" data-d="6815">རིག་གདངས་ཟེར་དུས་ད་ལྟ་རིག་པ་ངོས་ཟིན་04-23 དབྱིངས་རིག་གི་སྣང་བ་ཤར་རྒྱུ་དེ་</a><a data-m="262584" data-d="3983">རིག་པའི་གདངས་སྐྱེས་བུའི་གདོང་མེ་ལོང་ནང་ལ་ཤར་བ་ལྟ་བུ་རེད་</a><a data-m="266567" data-d="6206">དཔེར་ན་མེ་ལོང་ཕར་བསྡུས་བཞགས་ན་མེ་ལོང་ནང་ཡོད་པའི་སྐྱེས་བུའི་གདོང་དེ་</a><a data-m="272773" data-d="5198">སྐྱེས་བུ་རང་གི་གདོང་དེ་ལ་བསྡུ་འགྲོ་རེད་དཔེ་དེ་བཞིན་དུ་ཕྱི་རོལ་རིག་པའི་གདངས་དེ་</a><a data-m="277971" data-d="4120">ནང་གི་སྙིང་གི་སྦུབས་སུ་ཚུར་བསྡུ་འོང་གི་རེད། དེ་ཡི་ཚེ་ན་</a><a data-m="282091" data-d="3278">འོད་གསལ་ཟུང་04-45 དུ་འཇུག་པའི་གདམས་པ་ཟེར་མཁན་འདིར་བཀོད་པ་ཡིན་ཟེར</a><a data-m="285369" data-d="1806">དེ་གང་འདྲ་བྱེད་དགོས་ཟེར་ན། །</a><a data-m="287175" data-d="3497">རླུང་ནི་ཁ་སྣའི་ལམ་ནས་སྡུད། །སེམས་ནི་ཡེ་ཤེས་རྒྱབ་གྱེས་ཏེ། །</a><a data-m="290672" data-d="1509">ཚེ་འདིའི་སྣང་བ་འགགས་པར་འགྱུར། </a><a data-m="292181" data-d="5836">རླུང་དེ་ཁ་སྣའི་ལམ་ནས་སྡུད་དེ་ཁ་ནས་ཧ་སྒྲ་གྲགས་ཏེ་</a><a data-m="298017" data-d="6540">ལུས་ཀྱི་ནང་ཞུག་དབུགས་ཀྱི་ངར་སྒྲ་རྩེག་ཟེར་མཁན་དེ་ཡི་སྐབས་ལ་སེམས་དང་ཡེ་ཤེས་གཉིས་རྒྱབ་གྱེས་</a><a data-m="304557" data-d="4721">སེམས་འཁྲུལ་བའི་རང་ཞིན་དེ་བག་ལ་ཞ། ཡེ་ཤེས་གཞིའི་འོད་གསལ་དེ་</a><a data-m="309278" data-d="3104">ཚུར་འཆར་འོང་བའི་སྐབས་ན་སེམས་དང་ཡེ་ཤེས་གཉིས་ཁ་བྲལ་འགྲོ་རེད་</a><a data-m="312382" data-d="5809">དེའི་ཚེ་ན་འཇིག་རྟེན་ཚེ་འདིའི་སྣང་བ་གནས་དོན་ལུས་གསུམ་གྱི་སྣང་བ་དེ་</a><a data-m="318191" data-d="3302">ཕར་འགགས་ཏེ་ཕྱི་མའི་ལམ་པོ་ཆེ་ལ་འཇུག་འགྲོ་བ་ཡིན་ཟེར་</a><a data-m="321493" data-d="3785">ཕྱི་མའི་ལམ་པོ་ཆེ་ལ་འཇུག་འགྲོ་དུས་དང་པོ་ད་ལྟའི་སྣང་བ་གཞིའི་འོད་གསལ་ལ་ཕར་གཅིག་ཐིམ། </a><a data-m="325278" data-d="3437">གཞིའི་འོད་གསལ་དེ་ལས་གཞི་སྣང་གི་འོད་གསལ་ཅིག་ཚུར་ཤར་འོང་དུས་</a><a data-m="328715" data-d="3216">ཐོད་རྒལ་གོམས་པའི་གང་ཟག་ཅན་གཅིག་ཡིན་ན་གཞི་སྣང་གི་འོད་གསལ་དེ་</a><a data-m="331931" data-d="3878">ག་ལེར་རིམ་པ་བཞིན་དུ་ཤར་འོང་རིམ་པ་བཞིན་དུ་ཤར་བ་དེ་ལ་བརྟེན་ནས་</a><a data-m="335809" data-d="5800">སྔར་ཐོད་རྒལ་བསྒོམས་པའི་སྟོབས་ཀྱིས་འོད་གསལ་སྣང་བ་དེ་ངོས་ཟིན་དེའི་སྟེང་ལ་གྲོལ་འགྲོ་གི་རེད། </a><a data-m="341609" data-d="3987">ཐོད་རྒལ་སྒོམ་མ་མྱོང་བ་གཅིག་ཡིན་ན་གཞིའི་འོད་གསལ་དེ་སྐར་མདའ་རྒྱུག་པའི་ཡུན་ཙམ་ཤར་འོང་</a><a data-m="345596" data-d="4125">ཡིན་ན་ཡང་ཤར་བ་དེ་ལ་སྔར་གོམས་འདྲིས་མེད་པ་ལ་བརྟེན་ནས་དེ་ངོས་ཟིན་གྱི་མ་རེད་</a><a data-m="349721" data-d="2945">ངོས་མ་ཟིན་ན་གྲོལ་ཐུབ་ཀྱི་མ་རེད་དེའི་ཕྱིར་ན། །</a><a data-m="352666" data-d="3107">དེ་ཚེ་དབུགས་ཀྱི་སྦྱོར་བ་ཡིས། །རྣམ་ཤེས་ཡུལ་ལ་དྲངས་པའི་རྗེས། །</a><a data-m="355773" data-d="3221">ཐིག་ལེ་སྟོང་པའི་སྒྲོན་མ་ནི། །མཐེབ་འཛུབ་སྦྱོར་བས་མཚོན་བྱས་ཏེ། །</a><a data-m="358994" data-d="3026">རང་སྣང་ཡེ་ཤེས་ཆེན་པོ་རུ། །ཕྱིར་མི་ལྡོག་པའི་ངོ་སྤྲོད་གདབ། །</a><a data-m="362020" data-d="4975">གསུང་དུས་རྫོགས་པ་ཆེན་པོའི་རྣལ་འབྱོར་པ་དེ་ལ་འཆི་ལུག་མང་པོ་ཅིག་ཡོད་རེད་</a><a data-m="366995" data-d="5253">གང་ཟག་རྫོགས་པ་ཆེན་པོ་དེ་ལྟ་སྒོམ་ལ་གདིང་དུ་མ་སོང་བའི་གང་ཟག་ཅན་གཅིག་ཡིན་ན་</a><a data-m="372248" data-d="3755">དེ་ལ་རབ་ཡིན་ན་ཤི་རན་ཁ་དེ་ན་ཁོ་རང་གི་རྩ་བའི་བླ་མ་དྲན་</a><a data-m="376003" data-d="2831">བླ་མས་སྔར་ངོ་སྤྲོད་ཡོད་པ་དེ་གསལ་འདེབས་བྱས་ན་</a><a data-m="378834" data-d="2908">དེ་ནས་གཞི་ལམ་གྱི་འོད་གསལ་དེ་མ་བུ་འདྲེས་ཐུབ་ཀྱི་རེད་</a><a data-m="381742" data-d="4411">བླ་མ་སྐུ་དངོས་སུ་བཞུགས་མེད་ནའང་རང་གི་ཆོས་ཀྱི་མཆེད་གྲོགས་</a><a data-m="386153" data-d="6169">དམ་ཚིག་ལ་06-28 སེལ་མེད་པ་གཅིག་ཡོད་ན་དེས་གདམས་ངག་བསྟན་འོང་ན་དེ་གྲོལ་འགྲོ་གི་རེད་དུས་</a><a data-m="392322" data-d="5771">དེའི་ཕྱིར་ན་དབུགས་ཀྱི་སྦྱོར་བ་ཡིས་རྣམ་ཤེས་ཡུལ་ལ་དྲངས་འོང་རྗེས་མི་དེ་ཕྱི་དབུགས་ཆད་</a><a data-m="398093" data-d="6290">ནང་དབུགས་ཆད་ལ་ཁ་གཅིག་དེ་ལ་མཐེ་མཛུབ་གཉིས་ཀྱི་མིག་འདི་འདྲ་བྱས་མནན་ན་</a><a data-m="404383" data-d="3861">ཐིག་ལེའི་རྣམ་པ་གོ་གོར་ཅིག་ཚུར་ཤར་འོང་གི་རེད་ཤར་འོང་དུས་དེ་ལ་ཐིག་ལེ་སྟོང་པའི་སྒྲོན་མ་ཟེར་</a><a data-m="408244" data-d="6130">ད་ཁྱོད་གཞི་འོད་གསལ་ཤར་འོང་དུས་འདིའི་ངང་ལ་མ་ཡེངས་པར་མཉམ་པར་ཞོག་ཅིག་ཅེས་</a><a data-m="414374" data-d="3623">གང་ཟག་དེས་ངོ་སྤྲོད་བཏབས་འོང་ན་དེས་རྣ་ཅོག་ནང་གོ་འགྲོ་དུས་</a><a data-m="417997" data-d="4615">ཆོས་ཉིད་བར་དོའི་སྣང་བ་དེ་ཤར་འོང་ལེ་དང་མཉམ་དུ་རིག་པ་དེ་ལ་གཏད་བཞག་ན་7-04</a><a data-m="422612" data-d="3832">གདམས་པ་དེས་དབྱིངས་རིག་མ་བུ་འདྲེས་ནས་7-07 དེའི་སྟེང་དུ་གྲོལ་ཐུབ་འགྲོ་གི་རེད་དུས་</a><a data-m="426444" data-d="3504">ཕྱིར་མི་ལྡོག་པའི་ངོ་སྤྲོད་གདབས་ཟེར་དུས་བར་དོ་དང་པོ་དེ་རེད། །</a><a data-m="429948" data-d="3270">གཞན་དུ་སྐྱེ་མེད་ཡི་གེའི་སྒྲས། །གོང་ནས་གོང་དུ་འཕོ་བར་བྱ། </a><a data-m="433218" data-d="6955">ཟེར་དུས་ད་གཞི་འོད་གསལ་མ་བུ་འདྲེས་མ་ཐུབ་ན་དབུག་ཆད་འགྲོ་མ་ཐག་</a><a data-m="440173" data-d="4911">ཚེ་ལས་འདས་པའི་རྣམ་ཤེས་དེ་ཡིག་གེ་ཨ་དཀར་པོ་གཅིག་དུ་སྒོམ་ཨ་དཀར་པོ་དེ་</a><a data-m="445084" data-d="4786">སྙིང་ཁ་ནས་ཡར་སྤྱི་གཙུག་གི་བར་དུ་ཤེལ་གྱི་སྦུ་གུ་གཅིག་གི་ནང་ལ་</a><a data-m="449870" data-d="6134">ཨ་མང་པོ་བརྩེགས་འདྲ་ཉི་ཤུ་རྩ་གཅིག་སྒོམ་སྟེ་དེའི་དབུག་ཆད་འགྲོ་རྒྱུ་དེའི་ལོ་གྲངས་དང་མཉམ་པ་</a><a data-m="456004" data-d="5655">ཨ་ཨ་ཨ་ཨ་ཟེར་བརྒྱ་རྩ་བརྒྱད་བགྲང་བཞག་ན་ཨ་ཟེར་མཁན་དེ་</a><a data-m="461659" data-d="4072">ཆོས་ཉིད་སྐྱེ་མེད་ཀྱི་དོན་མཚོན་བྱེད་རེད་ཨ་ཡི་སྒྲ་དེ་དང་ཨ་བགྲངས་ཚེ་</a><a data-m="465731" data-d="5003">ཆོས་ཉིད་ཀྱི་ངང་དུ་མཉམ་པར་བཞག་ཁོ་རང་གཞི་འོད་གསལ་ཟིན་མཁན་དེ་གཉིས་ཀྱི་སྒོ་ནས་</a><a data-m="470734" data-d="5735">གོང་ནས་གོང་དུ་འཕོ་སྟེ་ཆོས་ཉིད་བར་དོ་རུ་གྲོལ་འགྲོ་གི་རེད་ད་དེའི་ཐོག་ནས་གྲོལ་མ་ཐུབ་ན། </a><a data-m="476469" data-d="3459">གསུམ་པ་ཆོས་ཉིད་བར་དོ་དེ་རང་སྣང་ལ་ཡིད་ཆེས་པ་མ་པང་དུ་འཇུག་པ་ལ་ལྔ་ལས། དང་པོ་ནམ་མཁའ་འོད་གསལ་ལ་ཐིམ། ཆོས་ཉིད་བར་དོར་ནང་དབྱིངས་སུ་གྲོལ་ཚུལ། འོད་གསལ་ཟུང་འཇུག་ལ་ཐིམ། ཟུང་འཇུག་ཡེ་ཤེས་ལ་ཐིམ། ཡེ་ཤེས་ལྷུན་གྲུབ་ལ་ཐིམ་སྟེ་གྲོལ་ཚུལ་ལོ། དང་པོ་ནམ་མཁའ་འོད་གསལ་ལ་ཐིམ་ཚུལ་ནི། ། དེ་ནས་ཀུན་གཞིའི་རྣམ་ཤེས་ཉིད། །དྲན་བྱ་དྲན་བྱེད་མེད་པའི་ཕྱིར། །</a><a data-m="479928" data-d="3642">ནམ་མཁར་ཐིམ་པའི་བརྡར་བཏགས་ཚེ། །ཆོས་ཉིད་བར་དོའི་སྣང་བ་ནི། </a><a data-m="483570" data-d="2968">གསུང་དེ་གཞིའི་འོད་གསལ་མངོན་སུམ་གྱི་ཐོག་དུ་ཕྱིན་འགྲོ་རེད་</a><a data-m="486538" data-d="5147">གཞིའི་འོད་གསལ་དེའི་ཐོག་ལ་ཕྱིན་སོང་ནས་བཟུང་གྲོལ་འགྲོ་རེད་དུས་</a><a data-m="491685" data-d="3317">གཞིའི་འོད་གསལ་ལ་མ་ཕྱིན་ན་ད་ལྟ་རང་རེ་རྣམས་འཁྲུལ་བ་ལུང་མ་བསྟན་</a><a data-m="495002" data-d="3185">ཀུན་གཞི་མུན་ནག་ཐོམ་མེ་བ་དེའི་སྟེང་ལ་རྣམ་ཤེས་ཕར་ཐིམ་འགྲོ་རེད་</a><a data-m="498187" data-d="3877">རྣམ་ཤེས་དེར་ཐིམ་སོང་ན་ཆང་གི་ར་བཟི་སོང་བ་ལྟ་བུ་རེད་འགྲོ་དུས་</a><a data-m="502064" data-d="5577">སེམས་ཀྱི་དྲན་བྱ་དྲན་བྱེད་གང་ཡང་ཡོད་མ་རེད་དྲན་བྱ་དྲན་བྱེད་མེད་པ་དེ་</a><a data-m="507641" data-d="2171">ནམ་མཁའ་ལ་ནམ་མཁའ་ཐིམ་པའི་བརྡ་བཏག་པ་དྲན་མེད་ཐོམ་མེ་བ་ལས་འདས་པའི་</a><a data-m="509812" data-d="1895">ཡལ་སའི་གཞི་སྟོང་སངས་ཟང་ཐ་ལེ་བ་ཡིན་དེའི་སྟེང་དུ་མཉམ་པར་བཞག་ཐུབ་དགོས་</a><a data-m="511707" data-d="5726">དེ་མ་ཐུབ་ན་གཉིས་པ་ཆོས་ཉིད་བར་དོར་ནང་དབྱིངས་སུ་གྲོལ་ཚུལ། ། རྒྱ་ཆད་ཕྱོགས་ལྷུང་བྲལ་བར་འཆར། །དེ་ཚེ་སྤང་བླང་མེད་པ་རུ། །</a><a data-m="517433" data-d="3640">རང་སར་བཞག་པའི་སྐད་ཅིག་མར། །གཞི་ལས་ཁྱད་ཆོས་དྲུག་ལྡན་གྱིས། །</a><a data-m="521073" data-d="1928">འཕགས་པའི་ནང་དབྱིངས་ཆེན་པོར་གྲོལ། </a><a data-m="523001" data-d="3754">གསུང་། ཆོས་ཉིད་བར་དོའི་སྣང་བ་ཚུར་ཤར་དུས་གཞི་ལས་གཞི་སྣང་ཤར་སྟེ་</a><a data-m="526755" data-d="3921">ཆོས་ཉིད་ཀྱི་དགོངས་པ་དེ་སྔར་མཉམ་བཞག་བྱས་པ་ལས་ཀྱང་</a><a data-m="530676" data-d="3447">བར་དོའི་སྐབས་8-56 དགུ་འགྱུར་གྱི་གསལ་བར་འཆར་ནས་འཁོར་འདས་ཐམས་ཅད་ལ་ཁྱབ་གསུངས་</a><a data-m="534123" data-d="3993">དཔེར་ན་ནམ་མཁའ་སྟོང་པ་ལ་བལྟས་བཞག་པ་ལྟ་བུ་ཅན་ཅིག་ཤར་འོང་རྒྱུ་རེད་</a><a data-m="538116" data-d="5251">ཤར་འོང་བ་དེ་སྔར་རང་གི་ལུས་རྟེན་འདིའི་སྟེང་དུ་ཁྲེགས་ཆོད་ཀྱི་གདམས་པ་སྒོམ་བསྡད་རྒྱུ་དེ་རེད་</a><a data-m="543367" data-d="4483">དེ་ལ་སྤང་བླང་མེད་པ་ཆོས་ཉིད་དེའི་ངང་ལ་མཉམ་པར་བཞག་ན་མཉམ་པར་བཞག་པའི་སེམས་དེ་དང་</a><a data-m="547850" data-d="2629">གཞི་ཡི་འོད་གསལ་བར་དོར་ཤར་བ་དེ་གཉིས་རོ་གཅིག་ཏུ་འདྲེས་འགྲོ་དུས་</a><a data-m="550479" data-d="5844">དེ་ནས་ཀུན་ཏུ་བཟང་པོ་ལྟར་དུ་རང་ངོར་སྣང་གཞི་ལས་འཕགས་བྱེ་བྲག་<span class="hesit">(ཕྱེད་ཕྱེད)</span>ཐོག་གྲོལ་གཞན་ལས་མ་བྱུང་རང་སར་གནས་པ་སྟེ་དབྱེར་མེད་དུ་གཞི་ལ་ཁྱད་ཆོས་དྲུག་ལྡན་གྱིས་1-19 སངས་རྒྱས་འགྲོ་དུས་</a><a data-m="556323" data-d="3533">ཉེས་སྤྱོད་གྱི་བར་དོའི་སྣང་བ་ཐམས་ཅད་ཤར་གྱི་མ་རེད་</a><a data-m="559856" data-d="2438">ད་གཞིའི་འོད་གསལ་དེའི་སྟེང་དུ་གྲོལ་མ་ཐུབ་ན། གསུམ་པ་འོད་གསལ་ཟུང་འཇུག་ལ་ཐིམ་པ་ནི། །</a><a data-m="562294" data-d="3024">གལ་ཏེ་དེ་རུ་མ་གྲོལ་ན། །ནམ་མཁའ་འོད་གསལ་ལ་ཐིམ་སྟེ། །</a><a data-m="565318" data-d="3266">ཕྱོགས་དང་ཕྱོགས་མཚམས་ལྔ་ལྡན་གྱི། །ཐིག་ལེ་ཚོམ་བུས་ཁྱབ་པའི་དུས། །</a><a data-m="568584" data-d="3624">རང་སྣང་རང་བཞིན་མེད་པ་རུ། །ངོ་ཤེས་རང་གྲོལ་བཙན་ས་ཟིན། </a><a data-m="572208" data-d="4826">གསུང་ད་དེའི་ཆོས་ཉིད་སྟོང་པ་ཉིད་ཀ་དག་གཞིའི་འོད་གསལ་དེའི་སྟེང་དུ་གྲོལ་མ་ཐུབ་ན་</a><a data-m="577034" data-d="4515">ནམ་མཁའ་འོད་གསལ་ལ་ཐིམ་ཞེས་པ་ཕྱོགས་མཚམ་སྟེང་འོག་ག་ན་བལྟས་བཞག་ན་</a><a data-m="581549" data-d="4937">ཟ་འོག་ཁ་ཕྱེས་པ་ལྟ་བུའི་འཇའ་ཚོན་སྣ་ལྔ་ཐོད་རྒལ་གྱི་སྣང་བ་ཤར་བསྡད་རྒྱུ་</a><a data-m="586486" data-d="3517">དེ་ནང་བཞིན་ཤར་བས་དེའི་ནང་དུ་ཐིག་ལེ་ཁ་དོག་ལྔ་ལྡན་</a><a data-m="590003" data-d="4973">རྡོ་རྗེ་ལུ་གུ་རྒྱུད་འོད་ཟེར་ལྔ་ལྡན་གྱི་ཚོམ་བུ་བསམ་གྱི་མི་ཁྱབ་པ་ཤར་ཡོང་རྒྱུ་རེད་</a><a data-m="594976" data-d="4812">ཚོམ་བུ་བསམ་གྱི་མི་ཁྱབ་པ་འཆར་འོང་དུས་འོད་དེ་དག་ཐམས་ཅད་ཟེར་སྣང་གཟི་བརྗིད་དང་ལྡན་པ་ཡིན་དུས་</a><a data-m="599788" data-d="3546">ད་ལྟ་ཐོད་རྒལ་ལ་གོམས་སོང་བའི་གང་ཟག་ཅིག་ཡིན་ན་འོད་དེ་ལ་</a><a data-m="603334" data-d="3686">ཕར་མིག་གི་བལྟ་ཚུག་གི་རེད་མ་གཏོགས་ཐོད་རྒལ་ལ་མ་གོམས་པ་ཅིག་ཡིན་ན་</a><a data-m="607020" data-d="4734">འོད་དེ་གཟི་བརྗེད་ཆེ་ཆེ་ནས་ང་ཚོའི་མིག་གིས་ཉི་མ་ལ་བལྟས་པ་འདྲ་བྱས་ནས་བལྟ་ཐུབ་ཀྱི་མ་རེད་</a><a data-m="611754" data-d="5011">དེའི་འོད་གཟི་བརྗིད་ཆེ་པོ་དེ་ཐོད་རྒལ་གྱི་སྣང་བ་ཡིན་པ་ངོ་ཤེས་དུས་</a><a data-m="616765" data-d="4078">སྔར་རང་གི་ཁྲེགས་ཆོད་དང་ཐོད་རྒལ་གྱི་ཉམས་ལེན་ལ་མཉམ་པར་བཞག་པ་ལྟར་</a><a data-m="620843" data-d="2679">རྩེ་གཅིག་ཏུ་མཉམ་པར་བཞག་འོང་ན་དེའི་འོད་སྣང་ཐམས་ཅད་</a><a data-m="623522" data-d="1548">གཞི་གནས་ཀྱི་ཡེ་ཤེས་རང་གི་མངོན་སུམ་མཐོང་བ་ལས་དངོས་སུ་འོད་ཤར་བསྡད་རེད་མ་གཏོགས་</a><a data-m="625070" data-d="4099">ལག་པས་བཟུང་རྒྱུ་དང་དངོས་པོ་གདོས་བཅས་ཅིག་གདོས་བཅས་མིག་གི་མཐོང་བ་</a><a data-m="629169" data-d="2560">གང་ཡང་ཡོད་མ་རེད་དེ་ཐམས་ཅད་ཡེ་ཤེས་འོད་ཀྱི་སྣང་བ་དེའི་ངང་དུ་</a><a data-m="631729" data-d="4100">ཐམས་ཅད་ཚུར་བསྡུ་ཚར་དུས་དབྱིངས་རིག་དབྱེར་མེད་ཀྱི་དགོངས་པ་ངོ་ཤེས་</a><a data-m="635829" data-d="3656">ངོ་ཤེས་པ་དེའི་སྟེང་དུ་གྲོལ་ཏེ་བཙན་ས་ཟིན་འགྲོ་བ་ཡིན་གསུང་རེད་</a><a data-m="639485" data-d="3646">ད་དེའི་འོད་ཀྱི་སྣང་བ་དེའི་སྟེང་དུ་གྲོལ་མ་ཐུབ་ན། བཞི་པ་ཟུང་འཇུག་ཡེ་ཤེས་ལ་ཐིམ་པ་ནི། །</a><a data-m="643131" data-d="2907">དེ་ལས་འོད་གསལ་ཟུང་འཇུག་ལ། །ཐིམ་པས་སྣང་བ་དེ་རྣམས་ཀུན། །</a><a data-m="646038" data-d="3294">ཁྲོ་བོའི་དཀྱིལ་འཁོར་ཆེར་ཤར་ཏེ། །སྒྲ་འོད་ཟེར་གྱིས་འཇིགས་པའི་ཚེ། །</a><a data-m="649332" data-d="3746">སེངྒེའི་གསོབ་ལྟར་རང་སྣང་ལ། །བག་མི་ཚ་བའི་གདེང་རྙེད་བྱ། </a><a data-m="653078" data-d="2382">གསུང་དུས་ད་དེའི་འོད་གསལ་ཟུང་འཇུག་ལ་ཐིམ་འོང་དུས་</a><a data-m="655460" data-d="2701">གོང་གི་ཡེ་ཤེས་ཀྱི་རང་འོད་ཐིག་ལེ་སྟོང་པའི་ནང་ནས་</a><a data-m="658161" data-d="4514">ཞི་བ་བཞི་བཅུ་རྩ་གཉིས་ཀྱི་སྐུ་ཤར་བསྡད་པ་ཐམས་ཅད་ཁྲོ་བོ་རུ་གནས་གྱུར་ནས་</a><a data-m="662675" data-d="5738">ཁྲོ་བོ་ཐམས་ཅད་ཀྱིས་ཞལ་གདང་སྤྱན་བགྲད་ཧ་དང་ཧྰུྃ་ཧྰུྃ་དང་ཕཊ་བྷྱོ་ཡི་སྒྲ་དྲག་པོ་སྒྲོག་དུས་</a><a data-m="668413" data-d="4124">འབྲུག་སྟོང་དུས་གཅིག་དུ་གྲགས་པ་ལྟ་བུ་སྒྲ་དང་དབང་ཕྱུག་ཉེར་བརྒྱད་ལ་སོགས་པས་</a><a data-m="672537" data-d="3431">མཚོན་ཆ་མང་པོས་རང་ལ་བརྡེགས་པའི་སྣང་བ་དེ་འདྲ་སྣང་འོང་རེད་</a><a data-m="675968" data-d="2803">དེ་སྣང་བའི་སྐབས་ཡིན་ན་ཐོད་རྒལ་བསྒོམས་པའི་གང་ཟག་ཅན་གཅིག་ཡིན་ན་</a><a data-m="678771" data-d="4961">སྒྲ་དེ་ཆོས་ཉིད་ཀྱི་རང་སྒྲ་ཡིན་པ་ཤེས་འོད་དེ་ཆོས་ཉིད་ཀྱི་རང་འོད་ཡིན་པ་ཤེས་</a><a data-m="683732" data-d="9588">ཁྲོ་བོ་དེ་ཐམས་ཅད་རང་གི་སྙིང་ཁ་ལ་ཞི་བ་བཞི་བཅུ་རྩ་གཉིས་དང་</a><a data-m="693320" data-d="5736">སྤྱི་བོ་ལ་ཁྲག་འཐུང་ལྔ་བཅུ་རྩ་བརྒྱད་ཡོད་པ་དེ་དཔེར་ན་མེ་ལོང་གི་ནང་དུ་གདོང་པ་ཤར་བ་ལྟར་</a><a data-m="699056" data-d="5569">ཕྱི་རུ་ཤར་བ་ཡིན་པ་ཤེས་ན་དཔེར་ན་སེངྒེ་ཡི་གསོབ་གཅིག་གྱོན་ནས་རྒྱུག་ཡོང་གི་ཡོད་ན་</a><a data-m="704625" data-d="3235">དེ་སེངྒེ་དངོས་གནས་རེད་ང་སྲོག་བཅད་ནས་ཟ་འོང་བསམ་སྐྲག་གི་མ་རེད་</a><a data-m="707860" data-d="5734">དཔེ་དེ་བཞིན་དུ་སེངྒེིའི་གསོབ་དང་འདྲ་འདྲ་རེད་བསམ་སྟེ་ཆོས་ཉིད་མཉམ་པ་ཉིད་ཀྱི་ངང་དུ་</a><a data-m="713594" data-d="6171">མཉམ་པར་བཞག་གཞག་ན་ཁྲོ་བོའི་སྣང་བ་དེ་ཐམས་ཅད་རིག་པའི་ཀློང་དུ་ཚུར་ཐིམ་ཏེ་གྲོལ་འགྲོ་གི་རེད། </a><a data-m="719765" data-d="1950">ད་དེའི་སྟེང་དུ་གྲོལ་མ་ཐུབ་ན། །</a><a data-m="721715" data-d="3088">དེ་བཞིན་བསམ་གཏན་ཞག་ལྔ་ལ། །ཡེ་ཤེས་རིག་པའི་ཚོམ་བུར་སྣང། །</a><a data-m="724803" data-d="5082">རིག་པ་འོད་ལ་འཇུག་པ་དང། །འོད་ཉིད་རིག་པར་འཇུག་པ་རྣམས། །</a><a data-m="729885" data-d="3226">གཞན་མིན་རང་གིས་རང་རྩལ་དུ། །ངོ་ཤེས་བརྟན་པ་ཐོབ་པར་འགྱུར། །</a><a data-m="733111" data-d="5414">ཞེས་གསུང་ད་དེའི་སྟེང་དུ་གྲོལ་མ་ཐུབ་ན་ཞག་དང་པོ་ལ་རྣམ་པར་སྣང་མཛད་</a><a data-m="738525" data-d="4483">གཉིས་པ་ལ་མི་བསྐྱོད་པ་གསུམ་པ་ལ་རིན་ཆེན་འབྱུང་ལྡན་བཞི་པ་ལ་སྣང་བ་མཐའ་ཡས་</a><a data-m="743008" data-d="5335">ལྔ་པ་ལ་དོན་ཡོད་གྲུབ་པ་སྟེ་རྒྱལ་བ་རིགས་ལྔ་གཙོ་བོ་བྱས་པའི་དེ་ལ་འཁོར་བཞི་རེ་བཞི་རེ་</a><a data-m="748343" data-d="4480">སེམས་དཔའ་སེམས་མ་ཡབ་ཡུམ་ལྕམ་དྲལ་ཡོད་པའི་ཞིང་ཁམས་ལྔ་རེ་ལྔ་རེ་ཤར་རྒྱུ་རེད་</a><a data-m="752823" data-d="4893">དེ་ཤར་འོང་ན་ཐོད་རྒལ་གོམས་ཚད་ཡོད་པ་ཅིག་ཡོད་ན་འདི་ཐམས་ཅད་ནང་གི་རིག་པ་དེ་ལ་</a><a data-m="757716" data-d="5218">ཡེ་ཤེས་ལྔ་ཡོད་པའི་རང་གདངས་དེ་རེད་རང་གི་སྙིང་ཁ་ཆོས་ཀྱི་འཁོར་ལོའི་ཞི་བའི་དཀྱིལ་འཁོར་དེ་</a><a data-m="762934" data-d="3403">ཕྱི་རོལ་དུ་ཤར་བ་རེད་བསམ་ཡིད་ཆེས་ཀྱི་དད་པས་གསོལ་བ་བཏབ་བཞག་ན་</a><a data-m="766337" data-d="4483">དེའི་སྐུ་ཡི་སྣང་བ་ཤར་བསྡད་རྒྱུ་དེ་ནང་གི་ཐུག་ཀ་ནས་འོད་ཀྱི་ཟེར་ཐག་ཁྲ་བོ་ཅིག་</a><a data-m="770820" data-d="3642">བུམ་པ་ལ་གཟུང་ཐག་བཏག་ཏེ་རང་གི་སྙིང་ཁ་ལ་བཟུང་བ་ལྟ་བུ་མར་ཟུག་བསྡད་ཡོད་རྒྱུ་རེད་དུས་</a><a data-m="774462" data-d="3019">ཡང་ནས་ཡང་དུ་གསོལ་བ་བཏབ་ན་དེའི་འོད་གསལ་གྱི་སྣང་བ་དེ་</a><a data-m="777481" data-d="4926">སྙིང་ཁ་ལ་ཚུར་བསྡུ་སྟེ་ཐིམ་འགྲོ་དུས་རིག་པ་འོད་ལ་འཇུག་ཟེར་མཁན་དེ་</a><a data-m="782407" data-d="4489">ནང་གི་རིག་པ་དེི་ཕྱིའི་འོད་གསལ་རྒྱལ་བ་རིག་ལྔའི་སྣང་བ་དེ་ལ་འཇུག་</a><a data-m="786896" data-d="4552">འོད་དེ་ཉིད་ནང་གི་རིག་པ་ལ་ཚུར་ཐིམ་དེའི་སྟེང་དུ་གྲོལ་འགྲོ་དུས་</a><a data-m="791448" data-d="4244">ཕྱི་རོལ་གྱི་སྣང་བ་དེའི་བསླུ་ཐུབ་ཀྱི་མ་རེད། གཞན་མིན་རང་གི་རང་རྩལ་དུ། </a><a data-m="795692" data-d="5201">ངོ་ཤེས་བརྟན་པ་ཐོབ་སྟེ་དེའི་སྟེང་གྲོལ་བ་ཡིན་གསུང་ད་རུང་དེའི་སྟེང་དུ་གྲོལ་མ་ཐུབ་ན། །</a><a data-m="800893" data-d="3107">སླར་ཡང་ཟུང་འཇུག་ཡེ་ཤེས་ལ། །ཐིམ་པས་སྙིང་ནས་མཐིང་དཀར་སེར། །</a><a data-m="804000" data-d="3682">དམར་བའི་འོད་སྣམ་རིམ་བརྩེགས་སྟེང། །སོ་སོའི་མདངས་མཚུངས་ཐིག་ལེ་ནི། །</a><a data-m="807682" data-d="3431">འོད་ལྔའི་ཐིག་ཕྲན་གྱིས་བརྒྱན་པ། །འཆར་ཚེ་གང་ཤར་ཐད་ཀ་རུ། །</a><a data-m="811113" data-d="3270">རིག་པ་གཡོ་མེད་བཞག་པ་ཡིས། །ཡེ་ཤེས་བཞི་སྦྱོར་ཀློང་དུ་གྲོལ། </a><a data-m="814383" data-d="5288">ཟེར་དུས་གོང་གི་སྐུ་ཡི་སྣང་བ་དེའི་སྟེང་དུ་གྲོལ་མ་ཐུབ་ན་ཟུང་འཇུག་ཡེ་ཤེས་ལ་ཐིམ་ཟེར་དུས་</a><a data-m="819671" data-d="4420">སྙིང་ཁ་ནས་འོད་མཐིང་ག་མ་རྒད་ཀྱི་ཕོར་པ་ཁ་སྦུབ་པ་ལྟ་བུ་འོད་མཐིང་ག་གཅིག 13-51</a><a data-m="824091" data-d="5419">དེའི་སྟེང་དུ་ཐིག་ལེ་ཤེལ་གྱི་ཕོར་པ་ཁ་སྦུབ་པ་ལྟ་བུ་འོད་དཀར་པོ། </a><a data-m="829510" data-d="5749">ཡང་དེའི་སྟེང་དུ་གསེར་གྱི་ཕོར་པ་ཁ་སྦུབ་པ་ལྟ་བུ་འོད་སེར་པོ་</a><a data-m="835259" data-d="6485">དེའི་སྟེང་དུ་པདྨ་ར་གའི་ཕོར་པ་ཁ་སྦུབ་པ་ལྟ་བུ་འོད་དམར་པོ་</a><a data-m="841744" data-d="6938">རིམ་པ་བཞིན་དུ་ཐིག་ལེ་དེ་ཐམས་ཅད་ཡར་བརྩེགས་མ་ཡི་ཚུལ་དུ་སྣང་</a><a data-m="848682" data-d="3516">དེ་སོ་སོ་ཡེ་ཤེས་ལྔ་ཡི་རང་མཚུངས་ཀྱི་ཐིག་ལེ་དེ་ཤར་འོང་དུས་</a><a data-m="852198" data-d="4981">རང་གི་རིག་པའི་ངོ་བོ་འདི་ཡང་ཡེ་ཤེས་ལྔ་རེད་ཡེ་ཤེས་ལྔའི་སྣང་བ་དེ་དག་ཐམས་ཅད་</a><a data-m="857179" data-d="3941">ཕྱི་རོལ་དུ་ཤར་དུས་འདི་རང་གི་རིག་པ་རེད་འགི་བསམ་ནས་རིག་པའི་ཐོག་ལ་བཞག་ན་</a><a data-m="861120" data-d="4492">འོད་ལྔའི་ཐིག་ལེ་དེ་རེ་རེ་ལ་ཐིག་ཕྲན་བཞི་རེ་བཞི་རེས་བརྒྱན་ཡོད་དུས་</a><a data-m="865612" data-d="5496">དེ་ཐམས་ཅད་རང་གི་རིག་རྩལ་ཡིན་པ་ཤེས་ནས་ཐད་ཀར་རིག་པ་གཡོ་བ་མེད་པ་བཞག་དུས་</a><a data-m="871108" data-d="6330">དེའི་འོད་ཀློང་སྣང་བ་དེ་ཐམས་ཅད་རང་གི་རིག་པའི་ཀློང་དུ་ཚུར་བསྡུ་ནས་དེའི་སྟེང་དུ་གྲོལ་འགྲོ་གི་རེད་</a><a data-m="877438" data-d="3518">དེ་ལ་ཡེ་ཤེས་བཞི་སྦྱོར་གྱི་སྣང་བ་ཟེར་བྱ་བ་གྲུབ་པའི་ཡེ་ཤེས་དེ་</a><a data-m="880956" data-d="7972">ཆོས་ཉིད་ཀྱི་དགོངས་པའི་རྩལ་རྫོགས་མ་ཐུབ་ནས་14-52 འོད་ཁ་དོག་ལྗང་གུ་དེ་ཤར་ཐུབ་ཀྱི་མ་རེད་དུས་</a><a data-m="888928" data-d="7138">དེའི་སྟེང་དུ་གྲོལ་བར་འགྱུར་བ་ཡིན་ཟེར། ད་ཡེ་ཤེས་བཞི་སྦྱོར་གྱི་སྣང་བ་དེའི་སྟེང་དུ་མ་གྲོལ་ན། ལྔ་པ་ཡེ་ཤེས་ལྷུན་གྲུབ་ལ་ཐིམ་པ་དང་། འཆར་ལུགས་བརྒྱད། རྗེས་དྲན་དྲུག ཐིམ་ལུགས་བརྒྱད། ཆོས་ཉིད་བར་དོ་སྤྱིའི་ཆིངས་བསྟན་པས་མཇུག་བསྡུ་བའོ། དང་པོ་ཡེ་ཤེས་ལྷུན་གྲུབ་ལ་ཐིམ་པ་ནི། ། དེ་ནས་ཡེ་ཤེས་ལྷུན་གྲུབ་ལ། །ཐིམ་པས་ཀ་དག་སྣང་བ་ནི། །</a><a data-m="896066" data-d="4186">མཁའ་ལྟར་དག་པའི་འོག་རོལ་དུ། །སྟེང་ཁར་ཁྲོ་བོ་ཐད་ཀ་རུ། །</a><a data-m="900252" data-d="3066">ཞི་བའི་དཀྱིལ་འཁོར་འཁོར་ལོ་སྟེ། །འོག་ཏུ་རིགས་དྲུག་གནས་རིགས་ནི། །</a><a data-m="903318" data-d="1665">འདུལ་བྱེད་སྟོན་པར་བཅས་པ་ཀུན། གཉིས་པ་འཆར་ལུགས་བརྒྱད་ནི། །</a><a data-m="904983" data-d="3477">ཐུགས་རྗེའི་འོད་དང་སྐུ་ཡེ་ཤེས། །གཉིས་མེད་མཐའ་གྲོལ་མ་དག་དང། །</a><a data-m="908460" data-d="3384">དག་པའི་སྒོ་ལྟར་ཤར་བ་ཡིས། །འཁོར་འདས་གཉིས་སུ་རྒྱ་མ་ཆད། །</a><a data-m="911844" data-d="3294">ཆེས་ཕྲའི་ཡེ་ཤེས་ནང་དུ་གསལ། །སྣང་བ་གང་དུའང་མི་ཕྱེད་ལ། །</a><a data-m="915138" data-d="3383">རྟེན་འབྲེལ་ཟང་ཐལ་རྗེན་པའི་ངང། །ཤེས་པ་རྩེ་གཅིག་ཉིད་དུ་གནས། །</a><a data-m="918521" data-d="5200">རྟག་ཆད་མཐའ་གྲོལ་ངོ་བོར་སངས། །སྲིད་པའི་འབྱུང་ཁུངས་མ་འགགས་ཤིང། །</a><a data-m="923721" data-d="1794">འོད་གསལ་ཆོས་ཉིད་མ་བུ་འདྲེས། </a><a data-m="925515" data-d="5191">གསུང་དུས་ད་གོང་གི་འོད་ལྔའི་སྣང་བ་ཕྱོགས་གཅིག་ཤར་བ་དེའི་སྟེང་དུ་མ་གྲོལ་ནས་བཟུང་</a><a data-m="930706" data-d="3348">དེ་ནས་ཡེ་ཤེས་ལྷུན་གྲུབ་ལ་ཐིམ་པའི་ཀ་དག་གི་སྣང་བ་ཟེར་དུས་</a><a data-m="934054" data-d="4769">ད་ནང་གི་རང་གི་རིག་པའི་ཡེ་ཤེས་དེ་ཆོས་ཀྱི་དབྱིངས་སྒྲ་ཇི་བཞིན་པ་</a><a data-m="938823" data-d="3601">ཀུན་ཏུ་བཟང་པོའི་ཐུགས་དགོངས་ལ་ཡོད་པ་ལྟར་དུ་ཤར་འོང་དུས་ནམ་མཁའ་སྟེང་ན་</a><a data-m="942424" data-d="4797">ཆོས་ཉིད་ཀྱི་དགོངས་པ་དེ་ཐམས་ཅད་ཁྱབས་སོང་བ་ལྟ་བུ་གཅིག་ཀ་དག་གི་སྣང་བ་དེ་ཤར་ལེ་རེད། </a><a data-m="947221" data-d="5042">དེ་ཆོས་སྐུའི་སྣང་བ་རེད་དེའི་འོག་དེ་ན་ཁྲོ་བོ་ལྔ་བཅུ་རྩ་བརྒྱད་ཀྱི་དཀྱིལ་འཁོར་རང་བཞིན་ཤར། </a><a data-m="952263" data-d="2994">དེའི་འོག་དེ་ན་ཞི་བ་བཞི་བཅུ་རྩ་གཉིས་ཀྱི་དཀྱིལ་འཁོར་ཤར། </a><a data-m="955257" data-d="4325">དེའི་འོག་དེ་ན་འགྲོ་བ་རིགས་དྲུག་གི་དམྱལ་བ་ཚ་གྲང་ཡི་དྭགས་བཀྲེས་སྐོམ་ལ་སོགས་པ་</a><a data-m="959582" data-d="4254">འགྲོ་བ་རིགས་དྲུག་གི་སྣང་བ་ཐམས་ཅད་ཤར་གྱི་རེད་དེས་མ་ཚད་འགྲོ་བ་རིགས་དྲུག་གི་ནང་ནས་</a><a data-m="963836" data-d="5170">ལྷ་མ་ཡིན་ལྷ་མི་དེ་རྣམས་ཀྱི་ཐུབ་པ་སོ་སོ་བྱོན་འོང་དུས་འགྲོ་བ་རིགས་དྲུག་</a><a data-m="969006" data-d="4061">སོ་སོའི་དོན་མཛད་པའི་སྣང་བ་འདུལ་བྱེད་སྟོན་པ་འདུལ་བྱ་སེམས་ཅན་དང་བཅས་པ་ཤར་འོང་རྒྱུ་རེད། </a><a data-m="973067" data-d="7066">ད་དེ་ལྟ་བུའི་སྣང་བ་ཤར་འོང་བའི་ཚེ་ན་དཔེར་ན་སེམས་ཀྱི་ངོ་བོ་དེ་ལས་ངོ་བོ་སྟོང་པ་ཆོས་སྐུ་</a><a data-m="980133" data-d="2711">རང་བཞིན་གསལ་བ་ལོང་སྐུ་ཐུགས་རྗེ་འགགས་མེད་སྤྲུལ་སྐུ་རེད་དུས་</a><a data-m="982844" data-d="3753">ཐུགས་རྗེ་འགགས་མེད་སྤྲུལ་སྐུའི་སྣང་བ་རེད་བསམ་ནས་འོད་དང་སྐུ་དང་</a><a data-m="986597" data-d="4783">ཡེ་ཤེས་ཀྱི་སྣང་བ་དེ་ཐམས་ཅད་རང་གི་རིག་པའི་སྣང་བ་རེད་བསམ་ནས་</a><a data-m="991380" data-d="6585">མར་རིག་དྲུག་གི་སྣང་བ་དེ་ལ་རིག་པ་མི་གཏད་ཡར་ཞི་ཁྲོའི་སྐུ་དང་ཀ་དག་གི་སྣང་བ་ཡོད་པ་དེ་ལ་</a><a data-m="997965" data-d="5257">ཡར་རིག་པ་གཅིག་གཏད་དུས་དེའི་སྣང་བ་ཐམས་ཅད་ཆོས་ཉིད་ཀྱི་དབྱིངས་སུ་ཟུག་དུས་16-53</a><a data-m="1003222" data-d="4641">ཡེ་གྲོལ་ཡེ་ཤེས་གཉིས་སུ་མེད། ཡུལ་མེད་ཀྱི་མཐའ་ལས་གྲོལ་འགྲོ་དུས་</a><a data-m="1007863" data-d="3832">མ་དག་འཁོར་བའི་སྒོ་དེ་བཀག་དག་པ་མྱ་ངན་ལས་འདས་པའི་སྒོ་དེ་ཤར་བའི་</a><a data-m="1011695" data-d="3753">འཁོར་འདས་གཉིས་སུ་རྒྱ་མ་ཆད་འཁོར་འདས་གཉིས་གང་རུང་གཅིག་ཤར་བསྡད་དུས་</a><a data-m="1015448" data-d="5367">རྒྱ་མ་ཆད་པ་དེའི་ཆོས་སྐུ་ཡེ་ཤེས་ནང་དུ་གསལ་ཏེ་དེའི་སྟེང་དུ་གྲོལ་འགྲོ་གི་རེད་</a><a data-m="1020815" data-d="4902">མར་རིགས་དྲུག་གི་སྣང་བ་དེ་ལ་སྐྲག་སྣང་ཧ་ཅང་ཆེན་པོ་མེད་པ་ཅིག་ཡོད་རྒྱུ་རེད་གསུང་དུས་</a><a data-m="1025717" data-d="3146">ཡར་ཞི་ཁྲོ་རབ་འབྱམས་ཀྱི་དཀྱིལ་འཁོར་ལ་སྐྲག་སྣང་ཆེ་པོ་ཡོད་དུས་</a><a data-m="1028863" data-d="3552">མིག་གི་ཞི་ཁྲོའི་དཀྱིལ་འཁོར་ལ་བལྟ་མི་ཚུག་མར་རིགས་དྲུག་གི་སྣང་བ་ལ་བལྟས་ན་</a><a data-m="1032415" data-d="5061">རིགས་དྲུག་གང་ན་རྣམ་ཤེས་དེ་འཇུག་སོང་ན་དམྱལ་བ་ལ་འཇུག་ན་དམྱལ་བ་</a><a data-m="1037476" data-d="3121">ཡི་དྭག་ལ་འཇུག་ན་ཡི་དྭག་དེའི་སྐྱེ་བ་ཕར་ལེན་འགྲོ་གི་རེད། དེའི་དུས་ཚོད་དེ་ལ་བརྟེན་ནས་</a><a data-m="1040597" data-d="3349">འོག་གི་སྣང་བ་དེ་ལ་བལྟ་ཉན་གྱི་མ་རེད་ནང་གསལ་ཆོས་སྐུ་ལ་རིག་པ་གཏད་ན་</a><a data-m="1043946" data-d="6175">དེའི་ངོ་བོ་ལ་གྲོལ་འགྲོ་གི་རེད་དེ་ནས་ཡེ་ཤེས་ནང་དུ་བསྡུ་ཚར་ལེ་རེད་17-42</a><a data-m="1050121" data-d="2983">ཀུན་གསལ་འགགས་པ་མེད་པའི་ཡེ་ཤེས་ནང་དུ་གསལ་བ་ཡིན་ཟེར། །</a><a data-m="1053104" data-d="4388">ཆེས་ཕྲའི་ཡེ་ཤེས་ནང་དུ་གསལ། །སྣང་བ་གང་དུའང་མི་ཕྱེད་ལ། །</a><a data-m="1057492" data-d="3310">རྟེན་འབྲེལ་ཟང་ཐལ་རྗེན་པའི་ངང། ཤེས་པ་རྩེ་གཅིག་ཉིད་དུ་གནས། །</a><a data-m="1060802" data-d="3318">རྟག་ཆད་མཐའ་གྲོལ་ངོ་བོར་སངས། །སྲིད་པའི་འབྱུང་ཁུངས་མ་འགགས་ཤིང། །</a><a data-m="1064120" data-d="1758">འོད་གསལ་ཆོས་ཉིད་མ་བུ་འདྲེས། །</a><a data-m="1065878" data-d="5754">གསུང་དུས་ཕྱི་སྣང་བ་ལ་བལྟས་བཞག་ན་ས་རྡོ་རི་བྲག་གི་སྣང་བ་གང་དུ་ཡང་མེད་པས་</a><a data-m="1071632" data-d="5957">རྡོས་བཅས་ཀྱི་དྲི་མ་མེད་པ་ནང་གི་རིག་པ་ལ་བལྟས་བཞག་ན་རྡོས་བཅས་ཀྱི་ལུས་འདི་རིག་པ་མ་སྐྱེས་</a><a data-m="1077589" data-d="5575">རིག་པ་གཅེར་བུ་ལ་བུད་ཡོད་དུས་ཐམས་ཅད་ལ་ཁྱབ་རི་བྲག་ཐམས་ཅད་ག་ན་འགྲོ་དགོས་ན་</a><a data-m="1083164" data-d="6627">ཐོག་པ་མེད་མཁན་སེམས་ཀྱི་ག་ན་བསམ་ན་ཡུད་ཙམ་18-20 སྣང་བ་ཤར་འོང་བའི་ཚེ་ན་</a><a data-m="1089791" data-d="4734">ཤེས་པ་རྩེ་གཅིག་ཉིད་དུ་གནས་པ་གྱུར་བ་དེ་ལ་རིག་པའི་ངོ་བོ་ལ་ཚུར་བལྟས་ན་</a><a data-m="1094525" data-d="5292">ཡོད་པ་རྟག་པའི་མཐའ་དང་རྟག་བརྟན་ཐེར་ཟུགས་མཛུག་མོ་འཛུགས་རྒྱུ་དངོས་པོ་མཚན་མ་མེད་པ་</a><a data-m="1099817" data-d="4364">ཆད་པའི་མཐའ་ཅི་ཡང་མེད་པ་བུམ་པ་སྟོང་པ་ལྟ་བུ་མ་ཡིན་པ་</a><a data-m="1104181" data-d="1538">འོད་གསལ་རིག་པའི་ངོ་བོ་རྟག་ཆད་དང་བྲལ་བ་སྟེ་དེའི་ངང་དུ་མཉམས་པར་བཞག་ཐུབ་ན་</a><a data-m="1105719" data-d="2833">སྲིད་པ་ཁམས་གསུམ་འཁོར་བའི་འབྱུང་ཁུངས་ཐམས་ཅད་མར་འཁྲུལ་རྒྱུ་</a><a data-m="1108552" data-d="2140">འོད་གསལ་ཆོས་ཉིད་སྟེ་མ་བུ་འདྲེ་འགྲོ་རྒྱུ་རེད་ཟེར་18-42 མཉམ་པར་བཞག་མ་ཐུབ་ན་</a><a data-m="1110692" data-d="1472">འཁྲུལ་ཆོག་ཆོག་རེད་དུས་། </a><a data-m="1112164" data-d="6862">དེ་ལྟར་འཆར་ཚུར་བརྒྱད་པོ་ཡང། །རིག་གདངས་གཅིག་གི་ལྡོག་ཆ་ལས། །</a><a data-m="1119026" data-d="1684">འཁོར་འདས་སྣང་ཆ་མ་འགགས་ཤར། </a><a data-m="1120710" data-d="7666">གསུང་དུས་ད་དེའི་ཆོས་ཉིད་བར་དོའི་སྣང་བ་བརྒྱད་ཤར་རྒྱུ་དེ་མར་བཤད་པའི་ཚེ་ན་</a><a data-m="1128376" data-d="4266">རིམ་པ་བཞིན་དུ་མི་བཤད་པའི་ཐབས་ཡོད་མ་རེད་འཆར་བའི་ཚེ་ན་དུས་གཅིག་དུ་འཆར་འོང་རེད་</a><a data-m="1132642" data-d="4072">འཆར་བ་དུས་གཅིག་དུ་འཆར་དུས་འཆར་ཚུལ་འདྲ་མི་འདྲ་རྣམ་པ་བརྒྱད། </a><a data-m="1136714" data-d="4169">ལྷུན་གྲུབ་སྒོ་བརྒྱད་གྱི་སྣང་བ་དེ་ཤར་ནས་ནང་གི་རིག་པ་གཅིག་གི་ལྷོང་རེད་</a><a data-m="1140883" data-d="4489">དཔེར་ན་ཕྱོགས་བཞི་མཚམ་བརྒྱད་ལ་མེ་ལོང་བཏགས་ནས་མི་གཅིག་དབུས་དེ་ན་བསྡད་ན་</a><a data-m="1145372" data-d="2742">མེ་ལོང་བརྒྱད་གྱི་ནང་ལ་མི་གཅིག་གི་གདོང་པ་བརྒྱད་ཤར་རྒྱུ་རེད་དུས་</a><a data-m="1148114" data-d="2817">དཔེ་དེ་ལྟ་བུ་རེད་དེའི་ཕྱིར་ན་རིག་གདངས་གཅིག་གི་ཆོ་འཕྲུལ་19-24</a><a data-m="1150931" data-d="5021">ནམ་མཁའ་ལ་ཤར་བཞིན་པའི་རིག་པ་དེ་ངོ་ཤེས་ན་ཡར་མྱ་ངན་ལས་འདས་པ་སངས་རྒྱས་གོ་འཕང་ཐོབ། </a><a data-m="1155952" data-d="2517">ངོ་མ་ཤེས་ན་མར་ཁམས་གསུམ་འཁོར་བར་ལྷུང་འགྲོ་རེད་</a><a data-m="1158469" data-d="4024">འཁོར་འདས་གཉིས་ག་ན་འགྲོ་དགོས་ན་འགྲོ་ཆོག་ཆོག་འདྲ་བ་མ་གཏོག་བརྟན་པོ་རེད་ཡོད་མ་རེད་</a><a data-m="1162493" data-d="4767">ངོ་ཤེས་རིག་པའི་ཐོག་ནས་མཉམ་པར་བཞག་ན་ངོ་ཤེས་རྩལ་རྫོགས་</a><a data-m="1167260" data-d="4195">བརྟན་པ་ཐོབ་ཟེར་རྒྱུ་དེ་རེད་དང་པོ་འོད་གསལ་གྱི་སྣང་བ་ཡིན་པ་ངོ་ཤེས་</a><a data-m="1171455" data-d="4195">ངོ་ཤེས་པའི་སྟེང་ལ་འོད་གསལ་གྱི་སྣང་བ་དེ་དག་ཐམས་ཅད་རང་གི་རིག་པའི་ངོ་བོ་རེད་བསམ་ནས་</a><a data-m="1175650" data-d="5188">རིག་པ་མ་ཡེང་པའི་ངོ་བོ་ལ་བཞག་གཞག་ན། སྣང་བ་དེ་ཐམས་ཅད་ཡར་རྩལ་རྫོགས་ནས་</a><a data-m="1180838" data-d="3134">རིག་པ་རྗེན་པ་ཤར་དུས་སྣང་བ་རྩལ་རྫོགས་ཚར་བ་དང་མཉམ་དུ་</a><a data-m="1183972" data-d="4243">ཆོས་ཉིད་ཀྱི་དགོངས་པ་ལས་མ་གཡོས་ན་སྣང་བ་དེ་ཐམས་ཅད་འོད་ཀྱི་ནང་དུ་ཚུར་བསྡུ་སྟེ་</a><a data-m="1188215" data-d="2833">དེའི་སྟེང་དུ་གྲོལ་འགྲོ་དུས་བརྟན་པ་ཐོབ་ཟེར་མཁན་དེ་རེད། </a><a data-m="1191048" data-d="6580">དེ་ལྟ་བུ་ཆོས་ཉིད་བར་དོའི་སྣང་བ་རེད་དེའི་རྗེས་སུ་ད་རུང་བར་དོའི་གནས་སྐབས་ན། </a><a data-m="1197628" data-d="3986">གསུམ་པ་རྗེས་དྲན་དྲུག་ནི། ། གཞན་ཡང་ལྷ་དང་ལམ་སྐྱེ་གནས། །བསམ་གཏན་ལྟ་བ་གདམས་ངག་རྣམས། །</a><a data-m="1201614" data-d="2998">རྗེས་སུ་དྲན་པས་ཡིད་དམ་ལྷའི། །ཞལ་མཐོང་བར་དོའི་ཆོས་ཉིད་དབང། །</a><a data-m="1204612" data-d="2812">སྤྲུལ་སྐུའི་ཞིང་དུ་དབུགས་འབྱིན་ཞིང། </a><a data-m="1207424" data-d="3505">གསུང་རྒྱུ་དེ་རེད་དུས་གཞན་ཡང་དཔེར་ན་རང་གིས་ཡིད་དམ་ལྷག་པའི་ལྷ་</a><a data-m="1210929" data-d="4764">རྡོ་རྗེ་སེམས་དཔའ་དང་རྡོ་རྗེ་ཕུར་པ་ལྟ་བུ་ཡིན་ན་བར་དོའི་འཇིག་སྐྲག་ཤར་འོང་བ་དང་མཉམ་དུ་</a><a data-m="1215693" data-d="3914">ཡིད་དམ་ལྷག་པའི་ལྷ་དྲན་ན་འདྲ་རང་གི་རྩ་བའི་བླ་མ་དྲན་ན་འདྲ་</a><a data-m="1219607" data-d="4007">དེའི་གདམ་ངག་དྲན་འོང་དུས་ལམ་སང་བར་དོ་ནས་ཞལ་མཇལ་ཏེ་གྲོལ་འགྲོ་རྒྱུ་རེད། </a><a data-m="1223614" data-d="3387">གཞན་ཡང་ཀ་དག་ཁྲེགས་ཆོད་དང་ལྷུན་གྲུབ་ཐོད་རྒལ་གྱི་ལམ་དང་</a><a data-m="1227001" data-d="8458">བར་དོ་རྒྱུ་མ་དང་རྨི་ལམ་ལྟ་བུའི་བར་དོའི་འཇིག་སྐྲག་ལ་ཡ་ང་མི་དགོས་བསམ་པ་ཅན་གྱི་གདིང་ཅིག་ཡོད་ན་</a><a data-m="1235459" data-d="3554">དེའི་སྟེང་ལ་གྲོལ་འགྲོ་རྒྱུ་རེད་དུས་ལམ་རྗེས་སུ་དྲན་པ་དེ་རེད། </a><a data-m="1239013" data-d="4457">སྐྱེ་གནས་རྗེས་སུ་དྲན་པ་ཟེར་དུས་སྔར་བླ་མས་རང་ལ་གདམ་ངག་གསུང་པ་དེ་</a><a data-m="1243470" data-d="4216">བར་དོ་ལ་སླེབ་དུས་བར་དོ་གནས་སྐབས་འདི་ན་སྐྱེ་གནས་བཟང་པོ་ལ་ཡར་གདམས་ཏེ་</a><a data-m="1247686" data-d="4176">དག་པའི་ཞིང་ཁམས་ལ་སོགས་པ་འདུན་པ་གཏད་དགོ་བསམ་ནས་སྐྱེ་གནས་བཟང་པོ་ལ་སྐྱེས་ན་</a><a data-m="1251862" data-d="2560">བདེ་བ་ཅན་དང་ཟངས་མདོག་དཔལ་རིའི་སྨོན་ལམ་གྱིས་དེར་གྲོལ་འགྲོ་རྒྱུ་རེད་དུས་</a><a data-m="1254422" data-d="4682">སྐྱེ་གནས་རྗེས་སུ་དྲན་པ་དེ་རེད་དེ་ནས་ཆོས་ཉིད་ཀྱི་ལྟ་བ་ལ་གོམ་ཡོད་པའི་གཏིང་ངེ་འཛིན་དྲན་ན་</a><a data-m="1259104" data-d="3306">དེའི་སྟེང་དུ་གྲོལ་འགྲོ་དུས་བསམ་གཏན་རྗེས་སུ་དྲན་པ་རེད། </a><a data-m="1262410" data-d="3166">ལྟ་བ་ཟེར་དུས་རྟོགས་པའི་ཉམས་མྱོང་ཡོད་པ་དེའི་སྟེང་དུ་གྲོལ་འགྲོ་དུས་</a><a data-m="1265576" data-d="3799">བླ་མའི་གདམས་ངག་རྣམས་རྗེས་སུ་དྲན་པས་ཡི་དམ་ལྷ་ཡི་ཞལ་མཐོང་</a><a data-m="1269375" data-d="3641">བར་དོ་འཁྲུལ་པའི་དབང་དུ་མི་འགྲོ་བའི་ཆོས་ཉིད་ཀྱི་དབང་དུ་གྱུར་ཏེ་</a><a data-m="1273016" data-d="5734">རང་གི་འདུན་པ་གར་གཏད་ས་དེ་རུ་སྤྲུལ་སྐུའི་ཞིང་ཁམས་ལ་དབང་སྒྱུར་བ་ཡིན་ཟེར། །</a><a data-m="1278750" data-d="3183">བསམ་གཏན་ལ་གནས་རང་སྣང་དང། །གཉིས་སུ་མེད་སྤྱོད་སྔར་འདྲིས་ཀྱི། །</a><a data-m="1281933" data-d="1961">མི་དང་འཕྲད་བཞིན་གྲོལ་བར་ཐོབ། །</a><a data-m="1283894" data-d="3657">གསུང་དུས་བསམ་གཏན་ལ་གནས་ཞེས་བར་དོ་ངོས་ཟིན་ན་</a><a data-m="1287551" data-d="5379">ད་ལྟ་དཔེར་ན་རིག་པ་མ་བཅོས་པའི་ངང་ན་ཆུ་ཚོད་གཅིག་གནས་ཀྱི་ཡོད་ན་</a><a data-m="1292930" data-d="2637">བར་དོའི་གནས་སྐབས་ན་ཆུ་ཚོད་ལྔ་ཚད་ལ་གནས་ཀྱི་རེད་</a><a data-m="1295567" data-d="5853">ཆུ་ཚོད་ལྔ་ཡི་ཚད་ལ་གནས་པ་དེའི་སྟེང་དུ་མཉམ་པར་བཞག་ན་རང་སྣང་རང་བཞིན་མེད་པར་གྲོལ་འགྲོ་རྒྱུ་རེད་དུས་</a><a data-m="1301420" data-d="2584">རང་བཞིན་གྱི་བསམ་གཏན་ལ་གནས་ཟེར་རྒྱུ་དེ་རེད་</a><a data-m="1304004" data-d="4680">ཕྱིའི་དབྱིངས་ལ་སྣང་བ་ཤར་ལུགས་བརྒྱད་ཡོད་པ་དེ་དག་ནང་གི་རིག་པ་གཉིས་</a><a data-m="1308684" data-d="4340">གཉིས་སུ་མེད་པ་སྤྱོད་སྟེ་ཕྱིའི་ཡུལ་གྱི་སྟེང་དུ་22-07 ཕར་སེམས་མ་ཤོར་ན་</a><a data-m="1313024" data-d="2918">སྔར་འདྲིས་ཀྱི་མི་དང་འཕྲད་པ་བཞིན་དུ་གྲོལ་བ་ཐོབ་ཀྱི་རེད་</a><a data-m="1315942" data-d="3871">དེ་བཞིན་དུ་སྔོན་གྱི་སྐྱེ་གནས་དང་ཟེར་དུས་བར་དོའི་སེམས་ཅན་དེ་ལ་</a><a data-m="1319813" data-d="3607">རང་བཞིན་སྐྱེ་བ་སྔ་མ་ལས་ཀྱི་མངོན་ཤེས་ཡོད་རེད་མངོན་ཤེས་ཡོད་དུས་</a><a data-m="1323420" data-d="4330">ང་སྐྱེ་བ་སྔ་མ་ག་ན་སྐྱེ་འདུག་བསམ་ནས་སྐྱེ་བ་སྔ་མ་བླ་མ་འདི་ལྟ་བུ་བསྟེན་</a><a data-m="1327750" data-d="3191">གདམས་ངག་འདི་ལྟ་བུ་ཅིག་ཐོབ་ཡོད་བསམ་ནས་སྐྱེ་གནས་དྲན་འོང་དུས་</a><a data-m="1330941" data-d="2358">ད་ངས་བར་དོ་ལ་གདམས་ངག་དེ་ཉམས་སུ་ལེན་དགོས་ས་རེད་བསམ་ནས་སྒོམ་ན་</a><a data-m="1333299" data-d="7320">དེའི་སྟེང་ནས་ཡང་གྲོལ་འགྲོ་རྒྱུ་རེད་དེ་ནས་ཡང་མེད་ན་གསུང་དུས་འཆི་བའི་དུས་ལ་བབ་པ་ན་22-36</a><a data-m="1340619" data-d="2623">དག་པའི་ཞིང་ཁམས་གཅིག་ལ་འཕོ་དགོས་འདུག་བསམ་པ་དང་</a><a data-m="1343242" data-d="5044">སྐྱེ་བ་བཟང་པོ་རབ་ཏུ་ཞིང་ཁམས་ལ་འགྲོ་མ་ཐུབ་ནའང་ཆོས་ལྡན་ཀྱི་ཕ་མ་དང་མཉམ་དུ་ལུས་ལེན་ཏེ་</a><a data-m="1348286" data-d="2408">དེའི་དྲུང་དུ་དམ་པའི་སྒོ་རུ་ཞུགས་ཏེ་གྲོལ་དགོས་སོ་བསམ་ནས་</a><a data-m="1350694" data-d="3969">སྐྱེ་བའི་ཕ་རོལ་གྱི་སེམས་ཤེས་པ་དང་སྣང་བ་ཀུན་རྫོབ་ཐམས་ཅད་ཤེས་སྟེ་</a><a data-m="1354663" data-d="7348">རིམ་པ་བཞིན་དུ་གྲོལ་འགྲོ་རྒྱུ་རེད། གྲོལ་བ་དེ་ལ་རྟེན་ལྐོག་གྱུར་གྱི་ཆོས་ཐམས་ཅད་</a><a data-m="1362011" data-d="5064">ཤེས་རིགས་དྲུག་གི་གནས་ཐམས་ཅད་མཐོང་དབང་པོ་སྒོ་ལྔ་མ་འགགས་པ་ཡོད་རྒྱུ་རེད། </a><a data-m="1367075" data-d="3679">དབང་པོ་སྒོ་ལྔ་ལས་མིག་གི་མངོན་ཤེས་ལྔ་23-06 རྣ་བའི་མངོན་ཤེས་ལྔ་ལ་སོགས་པ་</a><a data-m="1370754" data-d="4851">མངོན་ཤེས་དྲུག་ཐམས་ཅད་འཆར་རྒྱུ་རེད་མངོན་ཤེས་དྲུག་པོ་ཐམས་ཅད་ཤར་བར་གྱུར་བ་དེའི་ཚེ་ན་</a><a data-m="1375605" data-d="2538">འོད་གསལ་ལྷུན་གྲུབ་ཀྱི་སྣང་བ་ལ་མཉམ་པར་བཞག་འོང་དུས་</a><a data-m="1378143" data-d="2813">མངོན་ཤེས་དྲུག་གིས་སོམ་ཉི་འམ་ཐེ་ཚོམ་མེད་པར་གདིང་བཅའ་ན། བཞི་པ་ནི་ཐིམ་ལུགས་བརྒྱད་ནི། །</a><a data-m="1380956" data-d="3833">འཆར་ལུགས་བརྒྱད་ཀྱང་རང་ཐིམ་སྟེ། ཕྱི་མཐོང་བ་མིག་ལ་ཤར་རྒྱུ་དེ་23-20</a><a data-m="1384789" data-d="2746">ཆར་ལུགས་བརྒྱད་ནང་དབྱིངས་སུ་ཐིམ་འགྲོ་དུས་།ཐུགས་རྗེ་ཐུགས་རྗེ་ལ་ཐིམས་པས། །</a><a data-m="1387535" data-d="4958">ཟེར་དུས། ཐུགས་རྗེ་ཀུན་ཁྱབས་རིགས་པའི་རྩལ་དེ་ནང་གི་ཐུགས་རྗེའི་འཆར་གཞི་དེ་ལ་ཚུར་ཐིམ། །</a><a data-m="1392493" data-d="4039">རིག་དྲུག་འཁོར་བའི་འཁྲུལ་སྣང་ཟད། །འོད་ཉིད་འོད་ལ་ཐིམ་པ་ཡིས། །</a><a data-m="1396532" data-d="1592">འཇའ་ཚོན་ནམ་མཁར་ཡལ་བ་བཞིན། </a><a data-m="1398124" data-d="2666">ཟེར་དུས་ཕྱི་རོལ་འོད་ལྔའི་སྣང་བ་ཤར་བསྡད་རྒྱུ་དེ་</a><a data-m="1400790" data-d="5211">ནང་གི་རིག་པ་དབྱིངས་ཀྱི་འོད་ཡོད་རྒྱུ་དེ་ལ་ཚུད་ནས་འཇའ་ཚོན་ནམ་མཁའ་ལ་ཡལ་བ་ལྟ་བུ་རེད་། </a><a data-m="1406001" data-d="3394">སྐུ་ཉིད་སྐུར་ཐིམ་མཚན་མ་ཡི། །ཞལ་ཕྱག་ནང་གསལ་ཆེན་པོར་དག</a><a data-m="1409395" data-d="5537">ཟེར་ཞི་ཁྲོ་གི་སྐུ་ཤར་བསྡད་པ་དེ་ཐམས་ཅད་ཚུར་བསྡུ་འོང་དུས་</a><a data-m="1414932" data-d="5056">རིག་པ་རང་བྱུང་གི་སྐུ་ཡོད་པ་དེ་ལ་ཐིམ་འོང་དུས་འདི་ཞི་བ་རེད་</a><a data-m="1419988" data-d="2937">འདི་ཁྲོ་བོ་རེད་བསམ་རྒྱུ་ཞལ་ཕྱག་གི་མཚན་མ་ཡོད་མ་རེད་</a><a data-m="1422925" data-d="3319">ནང་ནས་ཕར་ཤར་བཞག་ན་ཤར་ཆོག་ཆོག་ནང་གསལ་ཆེན་པོར་དག་</a><a data-m="1426244" data-d="4562">ཡེ་ཤེས་ཡེ་ཤེས་ལ་ཐིམ་འགྲོ་དུས་ཡུལ་དང་ཡུལ་ཅན་གཉིས་སུ་མེད་པའི་སྒོ་ནས་</a><a data-m="1430806" data-d="4696">ཆོས་ཉིད་མ་བུ་དབྱེར་མེ་དུ་འདྲེས། ཡུལ་དང་ཡུལ་ཅན་གཉིས་སུ་མེད་པའི་ངོ་བོ་དེ་</a><a data-m="1435502" data-d="5173">དབྱིངས་རིག་གཉིས་མེད་ཀྱི་ངོ་བོ་ལ་ཐིམ་དུས་གདོད་མའི་ཆོས་སྐུ་ཆེན་པོའི་ཀློང་དུ་ཐིམ་སྟེ་</a><a data-m="1440675" data-d="2875">སླར་ཡང་དེ་ནས་ཚུར་འཁྲུལ་བ་མེད་པ་འཇུག་ལྡང་དང་བྲལ། །</a><a data-m="1443550" data-d="1943">མཐའ་གྲོལ་མཐའ་གྲོལ་ལ་ཐིམ་པས། །</a><a data-m="1445493" data-d="3540">གསུང་དུས་ཡོད་མེད་རྟག་ཆད་གྱི་མཐའ་ལས་གྲོལ་བའི་ཆོས་ཉིད་ཀྱི་དགོངས་པ་དེ་24-26 །</a><a data-m="1449033" data-d="3537">བློ་འདས་ཆེན་པོའི་དགོངས་པར་གནས། །མ་དག་ཡེ་ཤེས་སྒོར་ཐིམ་པས། </a><a data-m="1452570" data-d="4289">ཟེར་མ་དག་རིགས་དྲུག་གི་སྣང་བ་ཐམས་ཅད་དག་པ་ཡེ་ཤེས་ཀྱི་སྒོ་རུ་ཐིམ་ནས་། </a><a data-m="1456859" data-d="5307">ཐིག་ལེ་ཉག་ཅིག་གི་ངོ་བོའི་ཀློང་དུ་འདྲེས། །དག་པ་ཡེ་ཤེས་ཀྱི་ངོ་བོ་དེ་ལ་ཐིམ་པས། </a><a data-m="1462166" data-d="3476">ཚེ་གཅིག་གི་གདོད་མའི་བཙན་ས་ཟིན་པར་གྱུར་བ་ཡིན་</a><a data-m="1465642" data-d="5089">ཀུན་ཏུ་བཟང་པོ་ཁྱད་ཆོས་དྲུག་གི་སངས་རྒྱས་པ་ཡིན་ཟེར། </a><a data-m="1470731" data-d="3165">ལྔ་པ་ནི་ཆོས་ཉིད་བར་དོ་སྤྱིའི་ཆིངས་བསྟན་པས་མཇུག་བསྡུ་བའོ། མདོར་ན་དུས་འདིར་གྲོལ་བའི་གནད། །ཕྱི་རོལ་སྣང་བའི་འཆར་སྒོ་ལ། ། རྟོག་པས་བཏགས་ན་མཐའ་མེད་ཀྱང་། །དཔྱོད་མཁན་ཉིད་ལ་ཚུར་བརྟགས་པས། ། གང་དུའང་གྲུབ་པ་མེད་པའི་ངང་། མེད་དོ་སྙམ་པའང་རང་གྲོལ་བ། འདི་ནི་ཉམས་ལེན་སྙིང་པོའོ། མདོར་ན་བར་དོའི་དུས་འདིར་ཞེས་རང་བཞིན་བར་དོ་དང་གཅིག་། </a><a data-m="1473896" data-d="3533">འཆི་ཁ་བར་དོ་དང་གཉིས་ཆོས་ཉིད་བར་དོ་གསུམ་དུ་གྲོལ་བའི་གནད་དེ་</a><a data-m="1477429" data-d="5730">ཕྱི་རོལ་གྱི་སྣང་བའི་འཆར་སྒོ་ཐམས་ཅད་བར་དོའི་སྣང་བ་འཆར་ལུག་བརྒྱད་གསུང་པ་</a><a data-m="1483159" data-d="4513">དེ་ཐམས་ཅད་རང་གི་རྣམ་རྟོག་གིས་བཏགས་བཞག་ན་མཐའ་ཅིག་ཀྱང་མེད་ཀྱང་</a><a data-m="1487672" data-d="5373">རིག་པ་རང་ས་གཅིག་ཟིན་བསྡད་ན་དཔེར་ན་རྟ་བརྒྱད་ཐམས་པ་ཡོད་ན་ཐག་པ་གཅིག་གི་བརྟོད་བཞག་ན་</a><a data-m="1493045" data-d="4536">ཐག་པ་དེ་ཟིན་ན་རྟ་གང་ག་ཟིན་འགྲོ་རྒྱུ་རེད་དཔྱོད་མཁན་ནང་གི་རིག་པ་དེ་ལ་</a><a data-m="1497581" data-d="4608">ཚུར་བརྟག་པས་བར་དོའི་སྣང་བ་དེ་ཕྱི་རོལ་རྡོས་བཅས་ཀྱི་རྣམ་པ་གང་ཡང་གྲུབ་ཡོད་མ་རེད་</a><a data-m="1502189" data-d="4208">གྲུབ་པ་མེད་ན་དེའི་ངང་དུ་བཞག་ན་མི་འགྲིག་བསམ་རྒྱུ་གི་འཛིན་པ་ཡོངས་རྫོགས་</a><a data-m="1506397" data-d="4995">མེད་སྣང་དེ་ཡང་རང་སར་གྲོལ་བས་ཉམས་ལེན་གྱི་སྙིང་པོ་ཡིན་པས་ན་དེ་ལྟ་བུ་ཉམས་ལེན་བྱས་ན་</a><a data-m="1511392" data-d="4804">དབང་པོ་རབ་བར་དོར་གྲོལ་བའི་གདམས་ངག་དེའི་ནང་ནས་འཆི་ཁ་བར་དོ་དང་</a><a data-m="1516196" data-d="4713">རང་བཞིན་བར་དོ་སྐྱེ་གནས་བར་དོ་གསུམ་གྱི་ཉམས་ལེན་གྱི་སྙིང་པོའི་གདམ་པས་བསྟན་པའོ། </a><a data-m="1649019" data-d="5134">མདོ་བརྒྱུད་བསྟན་བཅོས་དྲི་མ་མེད་པ་རྣམས་ལས་ཇི་སྐད་གསུང་པ་བཞིན་དུ་གསལ་བཏབས་ཏེ་</a><a data-m="1654153" data-d="3985">ལེགས་པར་གསན་པ་གནང་བར་ཞུ། དེ་ལ་འདིར་གང་གསན་པའི་ཆོས་ཀྱི་རིམ་པ་ནི་</a><a data-m="1658138" data-d="3595">རང་བཞིན་རྫོགས་པ་ཆེན་པོའི་ལམ་ཉམས་སུ་ལེན་པ་དེ་ལ་</a><a data-m="1661733" data-d="4686">སྔོན་འགྲོ་དངོས་གཞི་རྗེས་ཀྱི་རིམ་པ་གསུམ་དུ་ཡོད་པ་ལས་</a><a data-m="1666419" data-d="6396">སྔོན་འགྲོའི་རིམ་པ་དེ་ཉིད་སོང་ཟིན་ཏེ། གཉིས་པ་དངོས་གཞི་ཁྲིད་ཀྱི་རིམ་པ་བཤད་པ་</a><a data-m="1672815" data-d="3236">དབང་པོ་རབ་ཚེ་འདིར་གྲོལ་བ་འབྲིང་བར་དོར་གྲོལ་བ་</a><a data-m="1676051" data-d="16080">ཐ་མ་རང་བཞིན་སྤྲུལ་སྐུའི་ཞིང་དུ་དབུགས་དབྱུངས་བ་གསུམ་ལས། </a><a data-m="1692131" data-d="9196">དེ་རིང་སྲིད་པ་བར་དོའི་ཉམས་ལེན་ཡིན་ཏེ། །</a><a data-m="1701327" data-d="3065">བཞི་པ་སྲིད་པ་བར་དོ་ལ། བར་དོའི་སྣང་ཚུལ། ཞིང་ཁམས་ཡིད་ལ་བྱེད་པས་གྲོལ་བ་དང་། སྐྱེ་གནས་འབྲེལ་བརྟགས་ཏེ་བཅད་ཚུལ་ལོ། དང་པོ་ནི་བར་དོའི་སྣང་ཚུལ། ། གལ་ཏེ་གོམས་པའི་སྟོབས་གཞན་པས། །སྲིད་པ་བར་དོར་ཁ་འཁྱལ་ཚེ། །</a><a data-m="1704392" data-d="3548">ཇི་ཙམ་གནས་ཀྱི་ཕྱེད་ཆ་ཡན། །སྔ་མའི་གཟུགས་ཀྱི་རྣམ་པ་དང། </a><a data-m="1707940" data-d="3250">གཅིག་ཤོས་ཕྱི་མའི་གཟུགས་འཛིན་ཞིང་། །དྲི་ཟ་ཕྲ་མོའི་མངོན་ཤེས་ཅན། །</a><a data-m="1711190" data-d="3508">ངེས་མེད་རྨི་ལམ་ལྟ་བུ་རུ། །སྣང་བ་བན་བུན་བཟའ་གཏད་བྲལ། </a><a data-m="1714698" data-d="7808">གསུང་དུས་ད་འཆི་ཁ་དང་ཆོས་ཉིད་བར་དོ་སྲིད་པ་བར་དོ་གསུམ་དུ་ངོ་མ་ཤེས་དུས་</a><a data-m="1722506" data-d="3355">ཉམས་ལེན་གྱི་གདིང་མེད་པས་གྲོལ་མ་ཐུབ་སྟེ་</a><a data-m="1725861" data-d="5079">གོམ་པའི་སྟོབས་ཞན་པོས་སྲིད་པ་བར་དོ་28-56 ཁ་འཁྱལ་ཚེ་ཟེར་དུས་སྲིད་པ་བར་དོའི་ཡུལ་དེ་ལ་</a><a data-m="1730940" data-d="3836">ཞག་ཇི་ཙམ་གནས་དགོས་ན་དཔེར་ན་བདུན་ཕྲག་གཉིས་ལྟ་བུ་གནས་དགོས་ན་</a><a data-m="1734776" data-d="5306">བདུན་ཕྲག་དང་པོའི་ཚེ་ད་ལྟའི་ལུས་རྟེན་འདིའི་29-06 གཟུགས་ཀྱི་རྣམ་པ་ཡོད་པ་</a><a data-m="1740082" data-d="4251">བདུན་ཕྲག་རྗེས་མ་སྐྱེ་བ་ཕྱི་མ་གང་དུ་ལུས་ལེན་དགོས་ན་</a><a data-m="1744333" data-d="2585">དེའི་གཟུགས་ཀྱི་རྣམ་པ་ཅན་དུ་སྣང་བ་ཤར་ཡོད་ཀྱི་རེད་</a><a data-m="1746918" data-d="3923">དྲི་ཟ་ཞེས་པ་དེ་འདོད་པའི་ཡོན་ཏན་ལྔ་མིག་གི་མཐོང་ནའང་</a><a data-m="1750841" data-d="6078">གསུར་མེ་ལ་བསྲེགས་པའི་དྲི་ཙམ་མ་གཏོགས་གཞན་ལ་ལོངས་སྤྱོད་དུ་མི་ནུས་པ་དྲི་ཟ་དང་</a><a data-m="1756919" data-d="4968">མངོན་པར་ཤེས་པ་ཡོད་པས་ན་གཞན་ཕ་རོལ་པོ་རྣམས་ཀྱི་སེམས་ལ་གང་དྲན་ཤེས་པ་དང་</a><a data-m="1761887" data-d="7605">རིགས་མཐུན་ལྷ་མིག་དག་པས་མཐོང་། 29-35གསུང་དུས་མིའི་རིག་ག་ཚད་ཡིན་མི་རིགས་</a><a data-m="1769492" data-d="4515">ལྷ་ཡི་ག་ཚད་ཡིན་ན་ལྷ་རིགས་ཐམས་ཅད་ཚུལ་མཐུན་དུ་ཤེས་ཤིང་</a><a data-m="1774007" data-d="6510">དེའི་དབང་གིས་ག་ན་འདུག་འདི་ན་གནས་བྱ་བ་འདི་བྱེད་བྱ་བ་འདི་མི་བྱེད་ཀྱི་གཏད་སོ་ངེས་པ་མེད་པ་</a><a data-m="1780517" data-d="7222">དཔེར་ན་རྨི་ལམ་གྱི་སྐབས་ཡིན་ན་ད་ལྟ་ཡུལ་འདི་ལྟ་བུ་གཅིག་ལ་བསྡད་ཡོད་པའི་སྣང་བ་བྱུང་ན་</a><a data-m="1787739" data-d="3587">སྐྱེ་བ་རྗེས་མ་ལ་དེའི་སྐད་ཅིག་མ་གཅིག་གནས་འགྱུར་འགྲོ་དུས་</a><a data-m="1791326" data-d="4840">ཡང་རྒྱ་གར་ལྟ་བུ་ས་འབྲེལ་ཡོད་པའི་སྣང་བ་ཤར་དུས་དཔེ་དེ་ལྟ་བུའི་སྣང་བ་ཤར་</a><a data-m="1796166" data-d="5331">སྣང་བ་དེ་ལའང་འཇིགས་སྐྲག་གི་སྣང་བ་ཁོ་ན་མ་ཏོག་བག་ཕེབས་པའི་སྣང་བ་མེད་པ་དང་</a><a data-m="1801497" data-d="3724">འཇིགས་སྐྲག་གི་སྣང་བ་འཆར་བའི་ཚེ་ན་བྱེའུ་ཁྲས་དེད་པ་བཞིན་དུ་</a><a data-m="1805221" data-d="4781">ག་འགྲོ་འདི་འགྲོ་གི་གཏད་སོ་མེད་པ་དང་ལས་ཀ་འདི་བྱེད་འདི་མི་བྱེད་</a><a data-m="1810002" data-d="4956">བསམ་རྒྱུའི་བཟའ་གཏད་བྲལ་བའི་གནས་ཚུལ་དེ་བར་དོའི་མཚན་ཉིད་ཞེས་པ་རེད། </a><a data-m="1814958" data-d="3325">དེའི་རྗེས་སུ་དེ་ཉམས་སུ་ལེན་པའི་ཚུལ་ལ་ཇི་ལྟར་དགོས་ཟེར་ན། </a><a data-m="1818283" data-d="1745">གཉིས་པ་ནི་ཞིང་ཁམས་ཡིད་ལ་བྱེད་པས་གྲོལ་བ། དེ་ཚེ་བར་དོའི་གནས་སྐབས་སུ། །</a><a data-m="1820028" data-d="3518">ངོ་ཤེས་མོད་ནས་ཕྱོགས་བཅུ་ཡི། །སྤྲུལ་པའི་ཞིང་ཁམས་དྲན་པའི་མོད། །</a><a data-m="1823546" data-d="3174">ཆོས་ཉིད་བདེན་པའི་ནུས་མཐུ་དང། །རྡོ་རྗེ་བླ་མའི་བྱིན་རླབས་ཀྱིས། །</a><a data-m="1826720" data-d="2070">སྐད་གཅིག་ཉིད་དུ་དབུགས་འབྱིན་འགྱུར། </a><a data-m="1828790" data-d="6186">ཟེར་ད་དེ་ལྟ་བུའི་གནས་ཕྱིན་པར་གྱུར་བའི་ཚེ་ན་སྔར་རྫོགས་པ་ཆེན་པོའི་ཆོས་ལ་ཐོས་བསམ་བྱེད་དུས་</a><a data-m="1834976" data-d="4695">སྲིད་པ་བར་དོའི་སྣང་བ་འདི་ལྟ་བུ་ཡོད་བསམ་པ་དེ་དྲན་ཏེ་བར་དོའི་གནས་སྐབས་རེད་</a><a data-m="1839671" data-d="5439">དེ་ཡང་བར་དོ་སྔ་མ་གཉིས་30-50 ངོ་ཤེས་མི་འདུག་ད་སྲིད་པ་བར་དོ་རུ་འཁྱམས་འདུག་བསམ་ཏེ་</a><a data-m="1845110" data-d="7250">ཤར་ལྷོ་ནུབ་བྱང་དབུས་ལྔ་དང་མཚམས་བཞི་རུ་སངས་རྒྱས་རིགས་ལྔ་ཡི་ཞིང་ཁམས་ཀྱི་བཀོད་པ། </a><a data-m="1852360" data-d="6613">ཤར་ན་མངོན་པར་དགའ་བ། ལྷོ་ན་དཔལ་དང་ལྡན་པ། ནུབ་ན་པདྨ་བརྩེགས་པ། </a><a data-m="1858973" data-d="3955">བྱང་ལས་རབས་བཀོད་པ། དབུས་ལྟུག་པོ་བཀོད་པ་ལ་སོགས་ཞིང་ཁམས་ཡོད། </a><a data-m="1862928" data-d="3360">ཞིང་ཁམས་དེ་རྣམས་དུ་ཤར་དུ་རྡོ་རྗེ་སེམས་དཔའ། ལྷོ་རིན་ཆེན་འབྱུང་ལྡན། </a><a data-m="1866288" data-d="2235">ནུབ་ཏུ་སྣང་བ་མཐའ་ཡས། བྱང་དོན་ཡོད་གྲུབ་པ། </a><a data-m="1868523" data-d="4215">དབུས་ཕྱོགས་མེ་རི་འབར་བའི་ཞིང་ཁམས་ཡོད་པའི་སྟོན་པ་དེ་རྣམས་དང་</a><a data-m="1872738" data-d="4319">དེ་རྣམས་ཀྱིས་དམ་པའི་ཆོས་གསུང་བ་དང་ཞིང་ཁམས་ཀྱི་ཡོན་ཏན་དེ་ཉིད་དྲན་པར་བྱས་ཏེ་</a><a data-m="1877057" data-d="5332">ད་སྲིད་པ་བར་དོ་ཁ་འཁྱམས་དུ་འདུག་དུས་ཞིང་ཁམས་དེ་རུ་འགྲོ་དགོས་བསམ་རྒྱུའི་མོས་པ་གཏད་ན། </a><a data-m="1882389" data-d="3423">སྔར་ཆོས་ཉིད་སྟོང་པ་ཉིད་ཀྱི་རྣལ་འབྱོར་ལ་ཅུང་ཟད་གོམས་བསྡད་དུས་</a><a data-m="1885812" data-d="4121">དེའི་བདེན་པའི་བྱིན་བརླབས་དང་རང་བཞིན་རྫོགས་པ་ཆེན་པོའི་ཆོས་བསྟན་པར་གྱུར་བའི་</a><a data-m="1889933" data-d="5683">རྡོ་རྗེ་བླ་མའི་བཀའ་དྲིན་དེ་དང་རང་གི་དམ་པའི་ཆོས་ཀྱི་ནུས་མཐུ་བསམ་གྱི་མི་ཁྱབ་པའི་</a><a data-m="1895616" data-d="3671">བྱིན་བརླབས་ཀྱིས་སྐད་ཅིག་ཉིད་ལ་ཞིང་ཁམས་གང་དུ་དྲན་པ་དེ་རུ་དབུགས་འབྱིན་ཏེ་</a><a data-m="1899287" data-d="3263">སྐྱེ་བར་འགྱུར་བ་ཡིན་པས་དེ་ལས་རིམ་པ་བཞིན་དུ་</a><a data-m="1902550" data-d="3264">ཤར་རྡོ་རྗེ་སེམས་དཔའི་ཞལ་མཐོང་ཏེ་མཐོང་ལམ་གྱི་བདེན་པ་ཐོབ། </a><a data-m="1905814" data-d="4386">ལྷོ་རིན་ཆེན་འབྱུང་ལྡན་གྱི་མ་དག་ས་བདུན་པ་ནས་བཟུང་ཏེ་ཞིང་ཁམས་</a><a data-m="1910200" data-d="3736">འདི་ལྟ་བུ་གཅིག་ལ་སངས་རྒྱས་པ་བལྟ་འོང་དུས་སངས་རྒྱས་སོ་ཞེས་ལུང་བསྟན། </a><a data-m="1913936" data-d="4803">ནུབ་སྣང་བ་མཐའ་ཡས་ཞིང་ཁམས་ཀྱི་ཤེས་བྱའི་སྒྲིབ་པ་ཕྲ་མོ་ཚུན་ཆད་སྤང་ཏེ་དབུགས་དབྱུང་། </a><a data-m="1918739" data-d="4156">བྱང་ལས་རབ་རྫོགས་པའི་ཞིང་ཁམས་སུ་གཉེན་པོ་རྡོ་རྗེ་ལྟ་བུ་ཏིང་ངེ་འཛིན་གྱིས་</a><a data-m="1922895" data-d="1202">དྲི་མ་མཐའ་དག་བཅོམ་པའི་གཉེན་པོ་སངས་རྒྱས་ཐམས་ཅད་ཀྱི་འོད་ཟེར་ཆེན་པོའི་དབང་བསྐུར་དུས་</a><a data-m="1924097" data-d="4845">དབང་ཕྱུག་ཧེ་རུ་ཀ་པའི་ཞིང་ཁམས་སུ་གྲོལ་འགྲོ་བ་ཡིན་དུས་དེ་ལྟར་དུ་གྲོལ་དགོས་པ་ཡིན་ཟེར་</a><a data-m="1928942" data-d="3994">དབང་པོ་ཐ་མའི་ཐ་མ་ཡིན་ན་དེ་ལྟ་བུའི་ཞིང་ཁམས་སུ་འགྲོ་མ་ཐུབ་ནའང་། </a><a data-m="1932936" data-d="3752">གསུམ་པ་ནི་སྐྱེ་གནས་འབྲེལ་བརྟགས་ཏེ་བཅད་ཚུལ་ལོ། ། གཞན་ཡང་མངལ་དུ་འཇུག་བརྩམ་ཚེ། །མཐོ་རིས་འོད་དཀར་མགོ་ཡང་གྱེན། །</a><a data-m="1936688" data-d="3228">ལྷ་མིན་ཁ་ཆར་བྱོལ་སོང་ནི། །ཁྲག་བཙོའི་རྣམ་པ་འཕྲད་དུ་སྟེ། །</a><a data-m="1939916" data-d="3339">ཡིད་དྭགས་དུ་བ་དམྱལ་བ་ལ། །སྡོང་དུམ་ལྟ་བུར་འོག་ཏུ་བལྟ། </a><a data-m="1943255" data-d="5826">ཞེས་པ་དེ་དེ་ལྟ་བུའི་ཞིང་ཁམས་ལ་སྐྱེ་བ་མོས་པ་མ་བྱུང་ན་འགྲོ་བ་རིགས་དྲུག་</a><a data-m="1949081" data-d="4877">གང་རུང་ཅིག་དུ་སྐྱེ་བ་ལེན་དགོས་རྒྱུ་རེད་དེ་ལྟར་འགྲོ་བ་རིག་དྲུག་གི་ཕ་མའི་མངལ་དུ་འཇུག་པའི་ཚེ་ན་</a><a data-m="1953958" data-d="5520">མཐོ་རིས་ལྷ་དང་མི་ལྟ་བུ་གཅིག་ལ་སྐྱེ་འགྲོ་གི་ཡོད་ན་འོད་དཀར་པོ་</a><a data-m="1959478" data-d="4580">བར་དོའི་སྲིད་པ་དེའང་མགོ་བོ་ད་ལྟ་ང་ཚོ་མི་ལྟར་དུ་སྤྱི་བོ་གནམ་དུ་བསྟན་ཏེ་</a><a data-m="1964058" data-d="6496">འགྲོ་བ་མགོ་ཡང་གྱེན་དུ་བལྟས་པ་དང་ལྷ་མ་ཡིན་ཡིན་ན་ཁ་ཆར་མང་པོ་འཚུབ་བསྡད་པའི་ནང་དུ་འགྲོ་བ་དང་། </a><a data-m="1970554" data-d="5211">བྱོལ་སོང་དུད་འགྲོ་ཞིག་ལ་སྐྱེ་ན་ཁྲག་བཙོ་ཏེ་ཁྲག་རུས་སོང་བའི་རྣམ་པ་ལྟ་བུ་དང་</a><a data-m="1975765" data-d="3579">མགོ་ཡང་འཕྲེད་དུ་བསྟན་ཏེ་འགྲོ་བ་དང་། ཡི་དྭགས་སུ་སྐྱེ་ན་</a><a data-m="1979344" data-d="3066">དུ་བ་འཁྲིགས་པའི་ནང་དུ་རྣམ་ཤེས་ཁྱུད་སོང་བ་ལྟ་བུ་དང་། </a><a data-m="1982410" data-d="2994">དམྱལ་བ་རུ་སྐྱེ་ན་སྡོང་དུམ་མེས་ཚིག་པ་ལྟ་བུ་རྣམ་པས་འགྲོ་བ་</a><a data-m="1985404" data-d="3629">མགོ་ཡང་སྤྱི་བོ་ཐུར་དུ་བསྟན་ཏེ་ལགས་པ་གཉིས་ས་ལ་བཙུགས་</a><a data-m="1989033" data-d="3517">རྐང་པ་གྱེན་ལ་བསྟན་ཏེ་འོག་ཏུ་འགྲོ་བའི་སྣང་བ་ཤར་གྱི་ཡོད་ཟེར། </a><a data-m="1992550" data-d="3513">དེ་ལྟར་རིགས་དྲུག་གི་བར་དོའི་སྣང་བ་དེ་ཡི་ཚེ་ན། །</a><a data-m="1996063" data-d="4410">དེ་ཚེ་རབ་ཀྱི་བདེན་མེད་ངང་། །འབྲིང་གིས་བདེ་སྟོང་ལམ་ཁྱེར་ཏེ། །</a><a data-m="2000473" data-d="2829">ཐ་མས་འདོད་ཆགས་མི་གཙང་བའི། །འདུ་ཤེས་བསྒོམ་པས་ཞེན་པ་སྤངས། </a><a data-m="2003302" data-d="4686">ཟེར་དེ་ཡི་ཚེ་ན་གང་ཟག་རབ་ཏུ་གྱུར་བ་ཞིག་ཡིན་ན་འདི་བར་དོའི་སྣང་བ་རེད་འདུག་</a><a data-m="2007988" data-d="3433">བར་དོའི་སྣང་བ་ལ་བཟང་ངན་ག་རེ་ཤར་ནའང་ངེས་པ་ཡོད་རྒྱུ་མ་རེད་</a><a data-m="2011421" data-d="4035">སྒྱུ་མ་དང་རྨི་ལམ་ལྟ་བུ་རེད་བསམས་ཏེ་བདེན་པ་མེད་པར་ཤེས་པའི་ངང་</a><a data-m="2015456" data-d="5777">ཡི་དམ་ལྷག་པའི་ལྷ་ཡི་སྐུར་སྒོམ་པ་ལྟ་བུ་དང་རང་གི་རྩ་བའི་བླ་མ་དྲན་པ་ལ་སོགས་པ་བྱེད་</a><a data-m="2021233" data-d="3876">འབྲིང་ཡིན་ན་གང་དུ་སྐྱེ་བ་ལེན་ཀྱི་ཡོད་ན་ཕ་མ་གཉིས་པོ་དེ་དག་</a><a data-m="2025109" data-d="3588">བླ་མ་ཡབ་ཡུམ་མམ་རྡོ་རྗེ་སེམས་དཔའ་ཡབ་ཡུམ་གྱི་རྣམ་པ་བསྒོམ་</a><a data-m="2028697" data-d="4645">དེའི་དབང་བསྐུར་བའི་མོས་པ་བྱས་ཏེ་དེའི་རྟེན་དུ་ཞུག་པ་དང་། </a><a data-m="2033342" data-d="8722">གང་ཟག་ཐ་མ་ཡིན་ན་འདོད་ཆགས་ལ་མི་གཙང་བའི་འདུ་ཤེས་དགུ་བསྒོམ་པས་སྐྱེ་རྒ་ན་འཆི་དང་། </a><a data-m="2042064" data-d="4634">སྡུག་བསྔལ་མང་པོ་ཡོད་པ་བསམ་དེ་རུ་སྐྱེ་བ་ལེན་པའི་ཞེན་པ་སྤངས་བ་དེས་</a><a data-m="2046698" data-d="6816">འགྲོ་བ་རིགས་དྲུག་གི་སྐྱེ་གནས་གསུམ་པོ་ཤེས་ཏེ་དག་པའི་ཞིང་དུ་འདུན་པ་གཏད་ཆོག་པ་ཡིན་ཟེར། །</a><a data-m="2053514" data-d="4240">དེས་ཀྱང་ལྡོག་པར་མ་ནུས་ན། །མངལ་སྒོ་དམན་པ་སྨོན་ལམ་དང་། །</a><a data-m="2057754" data-d="3155">སྐྱབས་སུ་འགྲོ་བའི་མཐུས་དགག་སྟེ། །ཁམས་དྲུག་ལྡན་པའི་རྡོ་རྗེའི་ལུས། །</a><a data-m="2060909" data-d="1861">ཐེག་ཆེན་རིགས་སུ་སྐྱེ་སྲིད་བཟུང། </a><a data-m="2062770" data-d="4030">གསུང་དུས་ད་དེའི་སྒྱུ་མ་དང་རྨི་ལམ་ལྟ་བུ་དང་ལྷ་ཡབ་ཡུམ་གྱི་འདུ་ཤེས་</a><a data-m="2066800" data-d="4892">བསྒོམ་པས་ལྡོག་མ་ནུས་ན་མངལ་སྒོ་ངན་པ་དཔེར་ན་རྔོན་པ་དང་སྨད་ཚོང་མ་ལྟ་བུ་</a><a data-m="2071692" data-d="4332">སྡིག་པ་མི་དགེ་བ་སྤྱོད་པའི་ལུས་སུ་མི་སྐྱེ་བའི་སྨོན་ལམ་གདབ་པ་དང་</a><a data-m="2076024" data-d="4411">ཆོས་ལྡན་གྱི་ལུས་དང་རང་གི་བླ་མའི་ཞབས་དྲུང་དུ་སྐྱེ་བའི་སྨོན་ལམ་འདེབས་</a><a data-m="2080435" data-d="2994">དཀོན་མཆོག་གསུམ་ལ་ཡིད་ཆེས་ཀྱི་དད་པས་སྐྱབས་སུ་སོང་ན་</a><a data-m="2083429" data-d="3633">སྐྱེ་གནས་ངན་པ་བཀག་འགྲོ་རྒྱུ་རེད་དུས་སྐྱབས་སུ་འགྲོ་བའི་མཐུ་ཡིས་བཀག་སྟེ་</a><a data-m="2087062" data-d="6026">འཛམ་བུ་གླིང་གི་མི་རྫོགས་པ་ཆེན་པོའི་ཆོས་བསྟན་པའི་བླ་མ་དགེ་བའི་བཤེས་གཉེན་གྱི་དྲུང་དུ་སྐྱེ་བ་ལེན་སྟེ་</a><a data-m="2093088" data-d="6378">ས་ཆུ་མེ་རླུང་ནམ་མཁའ་ཡེ་ཤེས་ཀྱི་ཁམས་དྲུག་དང་ལྡན་པའི་རྡོ་རྗེའི་ལུས་ཞིག་སྐྱེ་སོང་ན་</a><a data-m="2099466" data-d="3557">དེ་ལ་སོ་བྱང་སྔགས་གསུམ་གྱི་སྡོམ་པ་ཐམས་ཅད་ཀྱི་རྟེན་དུ་རུང་བ་དང་། </a><a data-m="2103023" data-d="3717">ཆོས་སྒྲུབ་པའི་གཞི་རུ་འགྱུར་བ་ཡིན་པས་ན་རྡོ་རྗེའི་ལུས་རྟེན་སྟེ་</a><a data-m="2106740" data-d="1457">ཐེག་པ་ཆེན་པོའི་སྣོད་ཏུ་རུང་བ་ཉམས་བླང་བས་35-19 གཞི་རྒྱུད་ཡོངས་སུ་གྲོལ་བར་འགྱུར་བ་ཡིན་ཟེར། </a><a data-m="2108197" data-d="2915">གསུམ་པ་དབང་བརྟུལ་རང་བཞིན་སྤྲུལ་པའི་ཞིང་དུ་གྲོལ་ཚུལ་ནི། ། དེ་ལྟར་དབང་པོ་ཐ་མ་ནི། །ངེས་གསང་ལམ་འདིར་ཞུགས་གྱུར་ཀྱང་། །</a><a data-m="2111112" data-d="3337">མོས་པས་སྤྱོད་པ་ཙམ་ཉིད་ལས། །འདི་འམ་འཆི་ཁ་ཆོས་ཉིད་ཀྱི། །</a><a data-m="2114449" data-d="3053">བར་དོར་བརྟན་པ་ཐོབ་པ་ཡིན། །གྲུབ་མཐའ་མངོན་དུ་མ་རྙོགས་ཚེ། </a><a data-m="2117502" data-d="5256">གསུང་དུས་དབང་པོ་ཐ་མ་དེ་ཉིད་གང་ཟག་དེ་ཐེག་མཆོག་རྫོགས་པ་ཆེན་པོའི་ལམ་</a><a data-m="2122758" data-d="5087">བསྟན་པའི་བླ་མ་དང་འཕྲད་རང་གི་གདམས་ངག་ཐོབ་སོང་ནའང་ཚེ་འདི་ལ་</a><a data-m="2127845" data-d="4686">རྣམ་གཡེང་དང་འདུ་འཛིས་དུས་འདའ་སྟེ་ལྟ་སྒོམ་སྤྱོད་གསུམ་ལ་གདེང་མ་ཐོབ་</a><a data-m="2132531" data-d="4879">རྫོགས་པ་ཆེན་པོ་ཆོས་ཟབ་པོ་རེད་བསམ་རྒྱུ་མོས་པ་སྤྱོད་པ་ཙམ་དུ་གྱུར་བའི་གང་ཟག་དེ་</a><a data-m="2137410" data-d="6389">ཚེ་འདི་ཡི་སྟེང་དང་འཆི་ཁ་དང་ཆོས་ཉིད་གྱི་བར་དོ་ལ་གྲོལ་བའི་བརྟན་པ་ཐོབ་པ་མ་ཡིན་པས་</a><a data-m="2143799" data-d="3464">གྲུབ་མཐའ་མངོན་དུ་མ་རྙོགས་ལ་35-56 ཕྱོགས་ཚེ་དེའི་སྟེང་དུ་གྲོལ་མ་ཐུབ་ན། །</a><a data-m="2147263" data-d="3390">དུས་འདིར་བླ་མའི་མན་ངག་གིས། །གདམས་ངག་རྗེས་སུ་དྲན་པ་ལས། །</a><a data-m="2150653" data-d="2997">རང་བཞིན་སྤྲུལ་སྐུའི་ཞིང་ཁམས་སུ། །འདུན་པ་གཏད་པའི་དེ་མ་ཐག། །</a><a data-m="2153650" data-d="3292">རྣམ་གྲོལ་དབུགས་ཆེན་འབྱིན་པ་ལྟར། །བདེ་གཤེགས་རིགས་ལྔའི་ཞལ་མཐོང་ཞིང་། །</a><a data-m="2156942" data-d="2988">དབང་བསྐུར་ལུང་བསྟན་དབུགས་དབྱུང་ནས། །ཀ་དག་གདོད་མའི་གཞི་དབྱིངས་སུ། །</a><a data-m="2159930" data-d="2232">མངོན་པར་རྫོགས་སངས་རྒྱས་པར་འགྱུར། </a><a data-m="2162162" data-d="4325">གསུང་དུས་རྒྱུ་མཚན་དེ་ཡི་ཚེ་ན་ད་རང་གི་ལྟ་སྒོམ་ཉམས་ལེན་གྱིས་འཕོ་མི་ནུས་དུས་</a><a data-m="2166487" data-d="4375">ཡིད་ཆེས་ཀྱི་རྩ་བའི་བླ་མ་ལ་མོས་གུས་རྩེ་གཅིག་གཏད་དེ་གསོལ་འདེབས་བྱེད་པ་དང་</a><a data-m="2170862" data-d="2485">བླ་མའི་གསུང་གི་གདམས་ངག་དྲན་སྟེ་དེའི་གདམས་ངག་གི་ཉམས་ལེན་</a><a data-m="2173347" data-d="4195">རྗེས་སུ་དྲན་པར་གྱུར་བ་དེ་ལས་ཕྱོགས་བཅུ་རབ་འབྱམས་སྤྲུལ་བའི་ཞིང་ཁམས་གང་ཡིན་ན་</a><a data-m="2177542" data-d="5690">རང་གི་འདུན་པ་གཏད་པས་དེ་མ་ཐག་ཏུ་རྣམ་གྲོལ་དབུགས་ཆེན་འབྱིན་པའི་ཞིང་ཁམས་ལྔ་རུ་གྲོལ་སྟེ་</a><a data-m="2183232" data-d="3196">བདེ་བར་གཤེགས་པ་རིགས་ལྔའི་ཞལ་མཐོང་སྟེ་རིམ་པ་བཞིན་དུ་</a><a data-m="2186428" data-d="3841">དབང་བསྐུར་ལུང་བསྟན་དབུགས་དབྱུངས་ནས་ཀ་དག་གདོད་མའི་གཞི་དབྱིངས་སུ་</a><a data-m="2190269" data-d="2747">ལུས་རྟེན་དེའི་སྟེང་ལ་མངོན་པར་རྫོགས་པར་འགྱུར་བ་ཡིན་ཟེར། །</a><a data-m="2193016" data-d="5411">རྡོ་རྗེའི་ཐོལ་གླུ་ཡེ་ཤེས་གྲུབ་པ་ལས། །འཕྲོས་དོན་གྱི་ཁྱད་པར་གཞན་ཕྱེ་བའི་ཚོམས་ཏེ་གསུམ་པའོ།། </a><a data-m="2198427" data-d="3338">གསུམ་པ་ཐ་མར་དགེ་བ་བརྩམ་པ་མཐའ་རྒྱས་སུ་བྱ་བ་ལ། བརྩམ་བྱའི་གནད་བསྡུས་ཏེ་བསྟན། རྩོམ་པ་པོའི་མཚན་སྨོས་པ། ནོངས་པ་བཤགས་ནས་ཁེངས་པ་བསྐྱུང་ཞིང་བསྔོ་བ། བརྩམ་བྱང་གི་གནས་དང་གསང་བར་གདམས་པའོ། དང་པོ་ནི་བརྩམ་བྱའི་གནད་བསྡུས་ཏེ་བསྟན། ། དེ་ལྟར་སྡེ་གསུམ་ཀློང་དགུའི་བཅུད། །མཐར་ཐུག་མན་ངག་སྙིང་ཏིག་གིས། །</a><a data-m="2201765" data-d="2584">ཐུན་མོང་ཁྱད་པར་ལམ་གྱི་རིམ། །ཉུང་ངུའི་ངག་གིས་འདོམས་པ་གང་། །</a><a data-m="2204349" data-d="4303">གསུང་དུས་གོང་དུ་སྤྱིར་རྫོགས་པ་ཆེན་པོ་བསྟན་པ་འདི་ལས་ཕྱི་སེམས་སྡེ་ནང་ཀློང་སྡེ་</a><a data-m="2208652" data-d="4029">གསང་བ་མན་ངག་གི་སྡེ་གསུམ་ཡེ་ཤེས་ཀློང་དགུའི་བཅུད་དུ་གྱུར་པ་</a><a data-m="2212681" data-d="5250">རྫོགས་པ་ཆེན་པོའི་སེམས་སྡེ་རྒྱུད་ལ་ཀློང་དགུ་བམ་པོ་ཉི་ཁྲི་ཆིག་སྟོང་ཞེས་བྱ་བ་ཡོད་</a><a data-m="2217931" data-d="4933">དེའི་བཅུད་ཐམས་ཅད་གཅིག་ཏུ་བསྡུས་སྟེ་གུ་རུ་རིན་པོ་ཆེ་སངས་རྒྱས་གཉིས་པ་དེ་ཉིད་ཀྱིས་</a><a data-m="2222864" data-d="6469">བོད་གང་ཅན་གྱི་ལྗོང་སུ་འབྲི་གུང་གཏེར་སྒྲོ་བྲག་ན་མཁའ་འགྲོ་ཡེ་ཤེས་མཚོ་རྒྱལ་ལ་</a><a data-m="2229333" data-d="3033">གདམ་པར་གྱུར་བའི་མཁའ་འགྲོ་སྙིང་ཐིག་ཞེས་བྱ་བ་དང་</a><a data-m="2232366" data-d="2742">མཁའ་འགྲོ་སྙིང་ཐིག་དེ་ཡི་མན་ངག་གི་བཅུད་ཐམས་ཅད་སླར་ཡང་</a><a data-m="2235108" data-d="5059">ཀུན་མཁྱེན་ཆེན་པོའི་གཅིག་ཏུ་བསྡུས་སྟེ་གུ་རུ་རིན་པོ་ཆེ་དང་ཡེ་ཤེས་མཚོ་རྒྱལ་གྱིས་རྗེས་སུ་གཟུང་ནས་</a><a data-m="2240167" data-d="3828">གསུང་པའི་མཁའ་འགྲོ་ཡང་ཏིག་ཞེས་བྱ་བའི་མན་ངག་གཉིས་པོ་</a><a data-m="2243995" data-d="5908">དེ་ཡི་སྙིང་པོ་ལྟ་བུ་དེ་ལས་ཚུར་མདོར་བསྡུས་ན་གོང་དུ་རྡོ་རྗེ་ཐོལ་གླུ་ནས་གསུང་པ་ལྟར་དུ་</a><a data-m="2249903" data-d="3641">ཐུན་མོང་གི་སྔོན་འགྲོ་དང་རྫོགས་པ་ཆེན་པོའི་ཁྱད་པར་གྱི་སྔོན་འགྲོ་</a><a data-m="2253544" data-d="2908">དེའི་སྟེང་དུ་དབང་པོ་རབ་ཚེ་འདིར་གྲོལ་བ་འབྲིང་བར་དོ་གྲོལ་བ་</a><a data-m="2256452" data-d="4122">ཐ་མ་རང་བཞིན་སྤྲུལ་བའི་ཞིང་ཁམས་སུ་གྲོལ་བ་ལམ་གྱི་རིམ་པ་ཐམས་ཅད་</a><a data-m="2260574" data-d="3203">ཚིག་ཉུང་ངུ་དོན་རྒྱས་པ་ཅིག་གི་ངང་ལས་གདམས་པ་གང་། གཉིས་པ་རྩོམ་པ་པོའི་མཚན་སྨོས་པ་ནི། །</a><a data-m="2263777" data-d="2983">གཏད་མེད་ཀུན་ཏུ་རྒྱུ་བ་ཡི། །རྣལ་འབྱོར་པདྨ་དགྱེས་པའི་སྡེས། །</a><a data-m="2266760" data-d="3271">གནས་གསུམ་ཌྭ་ཀིའི་དགའ་ཚལ་ཆེར། །གང་ཤར་རྡོ་རྗེའི་གླུ་རུ་བླངས། </a><a data-m="2270031" data-d="2724">གསུམ་པ་ནོངས་བཤགས་ནི། ། འདི་ལ་ནོངས་པར་གྱུར་པ་གང་། །རང་རིག་གཉུག་མའི་ཀློང་དུ་འཆགས། །</a><a data-m="2272755" data-d="3035">དགེ་བས་འགྲོ་ཀུན་སྐུ་གསུམ་གྱི། །གྲོང་ཁྱེར་མཆོག་ཏུ་འཇུག་གྱུར་ཅིག། </a><a data-m="2275790" data-d="5115">དེ་ལྟར་རྡོ་རྗེའི་གླུ་ལེན་པ་པོ་སུ་ཡིན་ཟེར་ན་</a><a data-m="2280905" data-d="4698">སླར་ཡང་ཀུན་མཁྱེན་དྲི་མེད་འོད་ཟེར་དང་འཇིགས་མེད་གླིང་པའི་ཡེ་ཤེས་སྒྱུ་འཕྲུལ་རོལ་བ་</a><a data-m="2285603" data-d="2645">འཁོར་འདས་ཐམས་ཅད་ཡེ་ཤེས་38-22 སྒྱུ་འཕྲུལ་དུ་གཟིགས་པའི་</a><a data-m="2288248" data-d="4309">གཏད་མེད་ཀུན་ཏུ་རྒྱུ་བ་འཇམ་དབྱངས་མཁྱེན་བརྩེ་དབང་པོ་ལོ་བཅུ་གཉིས་ཀྱི་བར་དུ་</a><a data-m="2292557" data-d="4201">དབུས་གཙང་གི་གནས་ཐམས་ཅད་ལ་བྱ་བྲལ་གྱི་ཚུལ་དུ་བྱོན་ཏེ་</a><a data-m="2296758" data-d="3018">རྡོ་རྗེའི་གནས་ཐམས་ཅད་ལ་ཚོགས་ཀྱི་འཁོར་ལོ་རྒྱ་ཆེན་པོ་ཕུལ་མཛད་</a><a data-m="2299776" data-d="3838">དེ་ཕུལ་བའི་སྐབས་ན་38-36 མཁའ་འགྲོའི་གྲོང་ཁྱེར་གཞོ་སྟོད་ཏི་སྒྲོ་རུ་</a><a data-m="2303614" data-d="3766">མཁའ་འགྲོ་སྙིང་ཐིག་དང་ཡང་ཏིག་གི་ཉེ་རྒྱུད་ཐོབ་པ་མཛད་རེད་དུས། </a><a data-m="2307380" data-d="2733">དེས་ན་རྣལ་འབྱོར་པདྨ་དགྱེས་པ་མཁྱེན་བརྩེའི་མཚན་རེད་</a><a data-m="2310113" data-d="4323">གནས་གསུམ་ཌཀྐིའི་དགའ་ཚལ་མཁའ་འགྲོའི་ཚོགས་ཁང་ཟེར་དུས་གུ་རུ་རིན་པོ་ཆེས་</a><a data-m="2314436" data-d="3780">མཁའ་འགྲོ་འབུམ་ཕྲག་ཡངས་པ་ལ་རྫོགས་པ་ཆེན་པོ་ཆོས་ཀྱི་འཁོར་ལོ་བསྐོར་བའི་ཚེ་ན་</a><a data-m="2318216" data-d="6731">གང་ཤར་རྡོ་རྗེའི་གླུ་རུ་བླངས་བ་འདི་ལ་ནོངས་པ་དང་ཉེས་པར་གྱུར་བ་གང་ཡོད་པ་དེ་དག་ཐམས་ཅད་</a><a data-m="2324947" data-d="5349">རང་རིག་གཉུག་མའི་ཀློང་དུ་བཤགས། 39-02 འགྲོ་བ་མ་ལུས་པ་ཐམས་ཅད་</a><a data-m="2330296" data-d="4266">ཆོས་སྐུ་ལོང་སྐུ་སྤྲུལ་སྐུ་གསུམ་གྱི་གྲོང་ཁྱེར་དུ་འཇུག་པར་གྱུར་ཅིག</a><a data-m="2334562" data-d="4535">བརྩམ་བྱང་གི་གནས་དང་གསང་བར་གདམས་པའོ། ཅེས་པའང་དུས་གསུམ་མཁྱེན་པ་ཨོ་རྒྱན་ཆེན་པོས་ཡེ་ཤེས་ཌྰཀྐི་བདེ་ཆེན་མཚོ་རྒྱལ་ལ་</a><a data-m="2339097" data-d="3318">མན་ངག་སྙིང་གི་ཐིག་ལེའི་ཆོས་འཁོར་བསྐོར་བའི་གནས་ཀྱི་གཙུག་གཏོར་</a><a data-m="2342415" data-d="1888">གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་ཆེན་མོར་མེ་མཆོད་དང་</a><a data-m="2344303" data-d="3964">ཚོགས་ཀྱི་འདུ་བ་རྒྱ་ཆེན་པོ་མཛད་པའི་ཚེ་ན། མཁའ་འགྲོ་སྙིང་ཐིག་མ་ལུས་པ་</a><a data-m="2348267" data-d="4110">སྔར་ལས་རིང་བརྒྱུད་གསན་རེད་དེ་ལྷག་པར་གུ་རུ་རིན་པོ་ཆེ་དང་ཡེ་ཤེས་མཚོ་རྒྱལ་ནས་</a><a data-m="2352377" data-d="4922">ཉེ་བརྒྱུད་ཐོབ་པ་དེའི་ཚེ་ན་ཐུགས་ལ་ཇི་ལྟར་ཤར་བ་བཞིན་དུ་དེ་དང་ཉེ་བའི་འདབ་རོལ་</a><a data-m="2357299" data-d="4572">དྲང་སྲོང་དགྱེས་པའི་དགའ་ཚལ་དུ་བྲིས་པ་ལས་རྣམ་པར་ཕྱེས་པ་ཡིན་པས་ན་</a><a data-m="2361871" data-d="5866">སྐལ་དམན་རྣམས་ལ་བསྟན་ན་ཤེས་དཀའ་བས་ཤིན་ཏུ་གསང་བའི་སྡེ་ཚན་རྣམས་གུ་ཧྱ། </a><a data-m="2367737" data-d="51914">ཅེས་པའང་ལས་དང་ཉོན་མོངས་བརྡོལ་བས་སྙིགས་མར་སྤྱོད་ཀྱང་ཆོས་དང་སྟོན་པ་འཇིག་རྟེན་གསུམ་ན་འགྲན་ཟླ་བྲལ་བས་རྗེས་སུ་བཟུང་བའི་སྐལ་ལྡན་རྡོ་རྗེའི་རིགས་སུ་སྙེམས་པའི་མངྒ་ལ་ཤྲྰི་བྷྰུ་ཏིས། རྒྱ་མཚོ་ཆེན་པོའི་གླིང་དུ་འཁོད་པའི་ཕ་རན་སེའི་སྨན་ལྗོངས་རྡོ་གདོང་དབེན་པའི་གནས་ཁྲོད་ཉམས་དགའ་བས་མཛེས་པའི་བསམ་གཏན་གྱི་སྤྱིལ་བུ་བཀྲ་ཤིས་དཔལ་འབར་གླིང་དུ་སྐྱིད་ཉལ་གྱི་ཐུན་གསེང་དུ་ཚུལ་འདིའི་བཤད་ཁྲིད་ལན་དུ་མར་བགྱིས་པའི་ཚེ་རང་གི་གོ་ཚོད་ཙམ་གྱི་ས་བཅད་བྲིས་པ་དད་བློ་རྣམ་གསལ་ཨོ་རྒྱན་གཞན་ཕན་གྱིས་ཡི་གེ་གཉིས་པར་བཀོད་པ། དུས་སྐབས་འདིའི་མ་ཧྰ་སནྡྷི་པ་རྣམས་ཀྱི་སྤྱན་གྱི་འབབ་སྟེགས་སུ་གྱུར་ནས་ནོངས་འཁྲུལ་གྱི་རྙོག་པ་བགྲུང་བ་དང་། དགེ་བས་ཐེག་མཆོག་གི་བསྟན་པ་ལ་བྱ་བ་བྱེད་པར་གྱུར་ཅིག །། </a></p>
</section></article>
</div>


<p id="yeshe-drupa-3" style="font-size: 26pt; color: brown;">སྒྲ་གསུམ་པའོ།</p>         
<audio id="hyperplayer24" style="position:relative; width:97%" src="https://d3ctxlq1ktw2nl.cloudfront.net/staging/2024-11-26/775b61af-7ca0-6fc4-4a34-cd0af931d4f2.mp3" type="audio/mp3" controlsList="nodownload" controls></audio>

          <div id="hypertranscript24" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="2755" data-d="3852">༇ དམ་པའི་ཆོས་ཟབ་མོ་རྫོགས་པ་ཆེན་པོ་འདི་ཉིད་གསན་ནས། </a><a data-m="6607" data-d="3244">དོན་ཟབ་མོ་ཚུལ་བཞིན་དུ་ཉམས་སུ་ལེན་པར་བགྱིའོ་སྙམ་པའི་བསམ་པ་རྒྱ་ཆེ་བ་</a><a data-m="9851" data-d="3225">བྱང་ཆུབ་མཆོག་ཏུ་ཐུགས་སྐྱེད་པ་དང་ཆོས་གསན་པའི་ཀུན་ཏུ་སྤྱོད་པའང་</a><a data-m="13076" data-d="3835">མདོ་རྒྱུད་བསྟན་བཅོས་དྲི་མ་མེད་པ་རྣམས་ལས་ཇི་སྐད་འབྱུང་བ་བཞིན་དུ་</a><a data-m="16911" data-d="2429">ལེགས་པར་གསལ་བཏབ་ཏེ་གསན་པ་གནང་བར་ཞུ། </a><a data-m="19340" data-d="5263">གང་གསན་པར་བྱ་བའི་ཆོས་ཀྱི་རིམ་པ་ནི་པཎ་གྲུབ་ལྔ་བརྒྱའི་གཙུག་རྒྱན་པཎ་ཆེན་བི་མ་མི་ཏྲ་</a><a data-m="24603" data-d="3112">བསམ་བཞིན་དུ་སྐྱེ་བ་བཞེས་པ་འཇམ་དབྱངས་མཁྱེན་བརྩེ་དབང་པོའི་</a><a data-m="27715" data-d="5707">ཀློང་ཆེན་དགོང་པའི་གསང་མཛོད་རྡོ་རྗེའི་ཐོལ་གླུ་མི་ཟད་པ་ཡོད་པའི་ནང་ནས། </a><a data-m="33422" data-d="9285">ན་མོ་གུ་རུ་དྷྰ་ཏུ་ཌྰ་ཀི་ཛྙྰ་ན་ས་ར་ཛ་ཡ་ཡེ།། འོད་གསལ་རང་བཞིན་རྫོགས་པ་ཆེན་པོ་མཁའ་འགྲོ་སྙིང་ཐིག་མ་བུའི་དགོངས་པའི་བཅུད་ཕུར་ཀུན་གཟིགས་འཇམ་པའི་དབྱངས་མཁྱེན་བརྩེའི་དབང་པོའི་རྡོ་རྗེའི་དོ་ཧའི་ས་བཅད་དུ་འགོད་པ་ལ།། </a><a data-m="42707" data-d="8787">དང་པོ་མཚན་སྨོས་པ་ནི། འོད་གསལ་རང་བཞིན་རྫོགས་པ་ཆེན་པོའི་ལམ་གྱི་རིམ་པ་དང་འབྲེལ་བར་རྡོ་རྗེའི་ཐོལ་གླུ་ཡེ་ཤེས་གྲུབ་པ་ཞེས་བྱ་བ། དེའི་ཁྲིད་ཀྱི་རིམ་པ་འཆད་པར་བྱེད་པ་དེ་ལ། སྔོན་འགྲོ དངོས་གཞི། འཕྲོས་དོན་དང་རྣམ་པ་གསུམ་ཡོད་པ་ནང་ནས། ཐོག་མར་དགེ་བ་བཤད་བྱའི་ལམ་གྱི་སྒོ་འབྱེད་པ། བར་དུ་དགེ་བ་ཉམས་སུ་བླང་བྱའི་ལམ་ཡོངས་རྫོགས་འཆད་པ། ཐ་མར་དགེ་བས་ལམ་མཐར་རྒྱས་སུ་བྱ་བའོ། དང་པོ་སྔོན་འགྲོའི་རིམ་པ་དེ་ལའང་བཞི་ལས། ཐོག་མ་ཉིད་དུ་མཆོད་པར་བརྗོད་པ་ཡིན་དུས། དང་པོ་མགུར་གྱི་སྣ་འདྲེན་པ།། </a><a data-m="51494" data-d="5494">ཨ་ཧོ། གཉིས་པ་མཆོད་པར་བརྗོད་པ་ནི། གཟོད་ནས་དྲི་མེད་གཉུག་མའི་ངང་། །</a><a data-m="56988" data-d="3223">འོད་གསལ་སྣང་བཞིའི་རྩལ་རྫོགས་པས། །སྐུ་གསུམ་ལྷུན་གྲུབ་ཆེན་པོའི་ཞལ། །</a><a data-m="60211" data-d="1500">ངེས་དོན་བླ་མར་ཕྱག་འཚལ་ལོ། </a><a data-m="61711" data-d="6891">ཞེས་པ་དེ་ཨ་ཞེས་པ་ནི་ཆོས་ཉིད་སྐྱེ་བ་མེད་པའི་ངོ་བོ་རྗེས་སུ་མཚོན་པར་བྱེད་པ་ཡིན་པའི་ཕྱིར་ན་</a><a data-m="68602" data-d="5439">རྫོགས་པ་ཆེན་པོའི་གནས་ལུགས་ཆོས་སྐུ་ཀ་དག་གི་དོན་མཚོན་པ་དང་ཆོས་ཉིད་སྐྱེ་བ་མེད་པའི་དོན་དུ་</a><a data-m="74041" data-d="3192">སོ་སོ་རང་རིག་པའི་ཡེ་ཤེས་ཀྱིས་མངོན་སུམ་དུ་རྟོགས་པའི་ཚེ་ན་</a><a data-m="77233" data-d="2463">ཟག་མེད་ཀྱི་ཡོན་ཏན་ཐམས་ཅད་མངོན་དུ་གྱུར་བ་དང་། </a><a data-m="79696" data-d="4927">དེ་ལ་འབད་མེད་ལྷུན་གྲུབ་དུ་རྫོགས་བསྡད་ཡོད་པའི་གནས་ལུགས་མཚོན་པར་བྱེད་པ་དེ་ལ་</a><a data-m="84623" data-d="3284">ངོ་མཚར་བའི་ཚིག་གི་ཧོ། ཞེས་རྗེས་སུ་མཚོན་པར་བྱས་ཏེ། </a><a data-m="87907" data-d="3915">དེ་ནས་ཐོག་མ་ཉིད་དུ་བསྟན་བཅོས་བརྩོམ་པ་པོས་མཆོད་པར་བརྗོད། </a><a data-m="91822" data-d="3357">མཆོད་པར་བརྗོད་པ་དེ་ཡི་ཡུལ་གང་ཡིན་ཟེར་ན། </a><a data-m="95179" data-d="2545">སེམས་ཀྱི་ཆོས་ཉིད་བདེ་གཤེགས་སྙིང་པོ་དེ་</a><a data-m="97724" data-d="5198">ཡེ་གཟོད་མའམ་གདོད་མ་ཉིད་ནས་བློ་བུར་གྱི་དྲི་མས་མ་གོས་པ་ངོ་བོ་</a><a data-m="102922" data-d="5536">ཡེ་དག་གི་རང་བཞིན་དེ་ལ་དུས་གསུམ་གྱི་རྟོག་པས་མ་ལྷད་པས། །</a><a data-m="108458" data-d="2876">འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །</a><a data-m="111334" data-d="3228">ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། </a><a data-m="114562" data-d="5348">ཞེས་བྱ་བ་ལྟ་བུ་ཡིན་པའི་ཕྱིར་ན་གློ་བུར་གྱི་ལས་དང་ཉོན་མོངས་པའི་དྲི་མ་མེད་པ་ཆོས་ཉིད་</a><a data-m="119910" data-d="4448">གཉུག་མའི་ངང་དེར་ངོ་བོ་ཀ་དག་གི་ཡེ་ཤེས་ལ། གཞི་ངོ་བོ་སྟོང་པ་ཉིད། </a><a data-m="124358" data-d="2514">ལམ་རྒྱུ་མཚན་མ་མེད་པ། འབྲས་བུ་སྨོན་པ་མེད་པ་</a><a data-m="126872" data-d="2909">རྣམ་ཐར་སྒོ་གསུམ་གྱི་བདག་ཉིད་དུ་རྫོགས་པ་ཡིན་ནའང་། </a><a data-m="129781" data-d="4560">བེམ་སྟོང་དང་སྟོང་ཉིད་མེད་དགག་ལྟ་བུ་མ་ཡིན་པར་ཟག་མེད་ཀྱི་ཆོས་ཐམས་ཅད་</a><a data-m="134341" data-d="4781">ཉི་མ་དང་འོད་ཟེར་བཞིན་དུ་ཡེ་ནས་ལྷུན་གྱིས་གྲུབ་པར་གྱུར་པའི་ཕྱིར་ན། </a><a data-m="139122" data-d="6015">དེ་ཆོས་ཉིད་ཀྱི་ངོ་བོ་ཡོད་ན་བློ་བུར་གྱི་ལས་དང་ཉོན་མོངས་པའི་སྒྲིབ་པས་སྟོང་ཏེ་</a><a data-m="145137" data-d="4556">ཟག་མེད་བདེ་བ་ཆེན་པོས་ཁམས་མི་སྟོང་པའི་སེམས་ཉིད་ཡོད་པ་འོད་གསལ་བའི་རང་བཞིན་དེ། </a><a data-m="149693" data-d="3781">འོད་གསལ་གྱི་ངོ་བོ་དེ་ཉིད་མངོན་དུ་བྱེད་པའི་ཚེ་ན་</a><a data-m="153474" data-d="3325">ལམ་ཆོས་ཉིད་མངོན་སུམ་ཉམས་གོང་འཕེལ་རིག་པ་ཚད་ཕེབ་</a><a data-m="156799" data-d="3790">ཆོས་ཉིད་ཟད་པའི་སྣང་བ་བཞི་ཡི་རྩལ་རྫོགས་པར་འགྱུར་པ་དེ་ལ་བརྟེན་ནས་</a><a data-m="160589" data-d="3481">དེའི་དོན་རང་ལ་ཡེ་ནས་གནས་པའི་ངོ་བོ་སྟོང་པ་ཆོས་སྐུ། །</a><a data-m="164070" data-d="1230">རང་བཞིན་གསལ་བ་ལོངས་སྐུ། །</a><a data-m="165300" data-d="1455">ཐུགས་རྗེ་འགགས་མེད་སྤྲུལ་སྐུ་སྟེ། །</a><a data-m="166755" data-d="3793">སྐུ་གསུམ་ཆེན་པོ་མངོན་སུམ་དུ་སྣང་བར་འགྱུར་ཏེ། </a><a data-m="170548" data-d="3464">འབྲས་བུ་ཡེ་རྫོགས་ཀྱི་ཚུལ་དུ་གནས། དེའི་ཕྱིར་ན་དེ་ནས། །</a><a data-m="174012" data-d="1840">གཟོད་ནས་དྲི་མེད་གཉུག་མའི་ངང་། །</a><a data-m="175852" data-d="3705">ཞེས་པ་དེ་གཞི་འོད་གསལ་སྣང་བཞི་རྩལ་རྫོགས་པས། །ཞེས་པས་ལམ། </a><a data-m="179557" data-d="5079">སྐུ་གསུམ་ལྷུན་གྲུབ་ཆེན་པོའི་ཞལ། །ཞེས་པ་འབྲས་བུ་མཚོན་པར་བྱེད་པ་ཡིན་ནའང་</a><a data-m="184636" data-d="6610">རྣམ་པ་སྒྲིབ་པ་དག་མ་དག་དང་ཟག་མེད་ཀྱི་ཡོན་ཏན་སྣང་མི་སྣང་གི་ཁྱད་པར་ཙམ་མ་ཏོག་</a><a data-m="191246" data-d="4146">དོན་དུ་གཞི་ལམ་འབྲས་གསུམ་ཆོས་ཉིད་གཅིག་གི་རང་བཞིན་ལས་གཞན་དུ་གྱུར་བ་མེད་ལ། </a><a data-m="195392" data-d="3043">དེ་ལྟ་བུ་ཆོས་ཉིད་ཀྱི་དོན་དེ་མངོན་སུམ་དུ་རྟོགས་ན་</a><a data-m="198435" data-d="3924">ངེས་པ་དོན་གྱི་བླ་མ་ཞེས་བྱ་བ་དེ་རང་རིག་བདེ་གཤེགས་སྙིང་པོ་ཡིན་པའི་ཕྱིར་ན། </a><a data-m="202359" data-d="2066">བློ་རེ་དོགས་བླ་མ་ཕྱི་རོལ་ན་མི་བཞུགས། །</a><a data-m="204425" data-d="4520">ཞེས་བྱ་བ་དེ་ཡིན་པས་དེ་དོན་དམ་རང་ངོ་ཤེས་པའི་རབ་ལྟ་བ་ཡིན་པས་</a><a data-m="208945" data-d="2426">ཕྱག་གི་སྒོ་གསུམ་གུས་པ་ཆེན་པོས་ཕྱག་འཚལ་ལོ། </a><a data-m="211371" data-d="5522">དོན་དུ་ཆོས་ཉིད་གཉུག་མའི་དགོངས་པ་གཟོད་ནས་འདུ་བྲལ་མེད་པའི་གནས་ལུགས་དེ་ལ་</a><a data-m="216893" data-d="5571">ཕྱག་འཚལ་བྱ་དང་འཚལ་བྱེད་བྲལ་བའི་ཚུལ་གྱིས་ཕྱག་རྣལ་འབྱོར་གྱི་ལུགས་ཀྱིས་འཚལ་ཞེས་བྱ་བ་དེ་ཡིན། </a><a data-m="222464" data-d="2719">དེ་ནས་དེའི་རྗེས་སུ། གསུམ་པ་ནི་ལམ་གྱི་མཐར་ཐུག་ཡིན་ཚུལ་གདམས་པ། །</a><a data-m="225183" data-d="2869">རྒྱལ་བས་ཐེག་པ་སྣ་ཚོགས་པ། །བསྟན་ཀྱང་མཐར་ཐུག་རྫོགས་པ་ཆེའི། །</a><a data-m="228052" data-d="2865">ལམ་གྱི་ངལ་སྟེགས་ཉིད་དོ་ཞེས། །ཟབ་གསང་སྙིང་པོའི་རྒྱུད་ལས་གསུངས། །</a><a data-m="230917" data-d="4189">གསུངས་དུས་ད་ཆོས་ཉིད་མངོན་སུམ་དུ་གྱུར་བ་གདོད་མའི་མགོན་པོ་ཀུན་ཏུ་བཟང་པོ་</a><a data-m="235106" data-d="1866">དེའི་དགོངས་པའི་ཀློང་ན་མངོན་ཏུ་གྱུར་འོང་དུས། </a><a data-m="236972" data-d="3470">ཁམས་གསུམ་སེམས་ཅན་ཐམས་ཅད་དག་པ་ཆོས་ཉིད་ཀྱི་དགོངས་པ་དེ་དང་འདུ་བྲལ་མེད་པ་</a><a data-m="240442" data-d="2951">གནས་ཡོད་ནའང་དེའི་དགོངས་པ་དེ་མངོན་སུམ་དུ་མ་རྟོགས་པས་</a><a data-m="243393" data-d="5320">འཁོར་བ་ལུ་གུ་རྒྱུད་དུ་འཁྱམས་པའི་སེམས་ཅན་ཐམས་ཅད་ལ་ཐུགས་བརྩེ་བ་ཆེན་པོ་སྐྱེས་ཏེ་</a><a data-m="248713" data-d="5161">རང་གི་དགོངས་པ་དེ་མངོན་སུམ་དུ་རྟོགས་པར་བྱ་བའི་ཕྱིར་དུ་ཆོས་བསྟན་པར་བཞེད་པའི་ཚེ་ན། </a><a data-m="253874" data-d="3364">ཆོས་ངེས་དོན་ཁོ་ན་བསྟན་བཞགས་ན་གདུལ་བྱ་སེམས་ཅན་ཐམས་ཅད་</a><a data-m="257238" data-d="4521">དབང་པོ་རབ་འབྲིང་ཐ་གསུམ་དུ་ཡོད་པས་གྲོལ་བར་མི་ནུས་པ་ལ་དགོང་ཏེ་དེ་ནས་</a><a data-m="261759" data-d="4036">ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཅེས་བྱ་བ་དང་ཉན་ཐོས། རང་རྒྱལ་ཐེག་དམན་དང་། </a><a data-m="265795" data-d="4766">བྱང་ཆུབ་སེམས་དཔའི་ཐེག་པ་ཆེན་པོ་སྟེ་ཐེག་པ་རྣམ་པ་སྣ་ཚོགས་པ་ཞིག་བསྟན་པར་མཛད་པ་རེད། </a><a data-m="270561" data-d="4021">དེ་བསྟན་ནའང་། དཔེར་ན་འཛམ་བུ་གླིང་གི་ཆུ་ཀླུང་མ་ལུས་པ་ཐམས་ཅད་</a><a data-m="274582" data-d="4017">མཐར་ཐུགས་མཐའ་ཡི་རྒྱ་མཚོ་གཅིག་ལ་འགྲོ་རྒྱུ་མ་གཏོགས་ཆུ་གཞན་ལ་འགྲོ་གི་མ་རེད། </a><a data-m="278599" data-d="4906">དཔེ་དེ་བཞིན་དུ་ཐེག་པ་རིམ་པ་དགུ་པོ་དེའི་ལམ་གང་ཞིག་བསྟན་པ་ཡིན་ནའང་</a><a data-m="283505" data-d="7061">དེ་ཉམས་སུ་བླང་ན་མཐར་ཐུག་འོད་གསལ་རྫོགས་པ་ཆེན་པོ་རྟོགས་བྱེད་ཀྱི་ལམ་ཁོ་ནར་གྱུར་བ་མ་གཏོགས་</a><a data-m="290566" data-d="4697">དེ་ལས་གཞན་དུ་གྱུར་བ་མེད་པ་དེའི་ཕྱིར་ན་དེ་ནས་ལམ་གྱི་ངལ་སྟེགས་ཟེར་དུས་</a><a data-m="295263" data-d="4682">ཐག་རིང་པོ་མགྲོན་པོ་ཞིག་རྡོག་ཁྲེས་ཁུར་ཏེ་འོང་ན་དཀའ་ལས་ཁག་འོང་ན་</a><a data-m="299945" data-d="4399">དེ་ངལ་གསོ་ས་ཡི་ངལ་སྟེགས་བདེ་བོ་གཅིག་ཡོད་ན་དེ་ནས་སེམས་བག་ཕེབས་འགྲོ་རྒྱུ་རེད་དུས་</a><a data-m="304344" data-d="4185">དཔེ་དེ་བཞིན་ཐེག་པ་ཆེན་པོ་འབྲིང་ཆུང་ངུ་གསུམ་ཡོད་པའི་ནང་ནས་</a><a data-m="308529" data-d="4591">ཐེག་པ་ཆེན་པོ་དང་འབྲིང་གཉིས་པོ་དེ་དག་གནས་སྐབས་ཀྱི་ངལ་སྟེགས་ཙམ་དུ་ཡིན་དུས་</a><a data-m="313120" data-d="2962">གང་རེད་ཟེར་ན་དཔེར་ན་ཉན་རང་གི་ཐེག་པ་ལྟ་བུ་ཡིན་ན་</a><a data-m="316082" data-d="3066">ཉོན་མོངས་པའི་སྒྲིབ་པ་སྤོང་གི་རེད་དེ་ཤེས་བྱའི་སྒྲིབ་པ་མི་སྤོངས་དུས་</a><a data-m="319148" data-d="5542">དགྲ་བཅོམ་པའི་གོ་འཕང་ཐོབ་ཚར་ནའང་ད་རུང་བྱང་ཆུབ་སེམས་དཔའི་ལམ་ལ་འཇུག་དགོས་པ་དང་</a><a data-m="324690" data-d="5817">བྱང་ཆུབ་སེམས་དཔའི་ལམ་ཡིན་ན་ཉོན་མོངས་པ་དང་ཤེས་བྱའི་སྒྲིབ་པ་གཉིས་ཀ་སྤོང་གི་རེད་དེ་</a><a data-m="330507" data-d="3349">མཐར་ཐུག་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱེད་པ་དེ་ལ་</a><a data-m="333856" data-d="3711">གསང་སྔགས་བླ་ན་མེད་པ་རྡོ་རྗེ་ཐེག་པའི་དབང་བཞི་བའི་ལམ་ལ་མ་ཞུགས་ན་</a><a data-m="337567" data-d="2758">རྫོགས་པ་ཆེན་པོ་མཐར་ཐུགས་ཀྱི་འབྲས་བུ་ཐོབ་རྒྱུ་མ་རེད་དུས་</a><a data-m="340325" data-d="5245">དེ་ཐམས་ཅད་ལམ་གྱི་ངལ་སྟེགས་ཙམ་དུ་ཡིན་ལ་དེའི་ཕྱིར་ན་ལམ་མཐར་ཐུགས་པ་གང་ཡིན་ཞེ་ན་</a><a data-m="345570" data-d="6861">དེ་ནས་མཉམ་པར་བཞག་པའི་ཡེ་ཤེས་ཀྱི་དགོངས་པ་དེ་མ་གསང་མ་སྦས་</a><a data-m="352431" data-d="3343">སྒྲ་ཇི་བཞིན་དུ་བསྟན་པར་གྱུར་བ་རྫོགས་པ་ཆེན་པོ་ཡིན་དུས་</a><a data-m="355774" data-d="4550">དེ་ནས་རྫོགས་པ་ཆེན་པོའི་ལམ་འདི་ཉིད་ཡིན་པས་འདི་ལ་ཐམས་ཅད་འཇུག་དགོས་པ་དང་</a><a data-m="360324" data-d="5668">ད་ལྟ་གང་ཟག་དབང་པོ་རབ་དུ་གྱུར་བ་ཡིན་ནའང་དེ་ལྟ་བུ་ལམ་ལ་འཇུག་པར་བྱེད་པ་ནི་</a><a data-m="365992" data-d="3233">དུས་གཅིག་ཚེ་གཅིག་ལུས་གཅིག་ལ་གྲོལ་བར་འགྱུར་བ་ཡིན་ནོ་ཞེས་</a><a data-m="369225" data-d="6624">ཟབ་གསང་སྙིང་པོའི་རྒྱུད་རྫོགས་པ་ཆེན་པོ་རྒྱུད་འབུམ་ཕྲག་དྲུག་ཅུ་རྩ་བཞི་ལས་དེ་ལྟར་གསུང་པ་ཡིན་གསུང་། </a><a data-m="375849" data-d="4035">ཡིན་ནའང་རྒྱུད་ཀྱི་དོན་དེ་ཉིད་མཁའ་འགྲོ་མ་རྣམས་ཀྱི་རྡོ་རྗེའི་ཚིག་གིས་</a><a data-m="379884" data-d="3262">སྦས་བཞག་པའི་པཎྜི་ཏ་མངོན་པར་ཤེས་པ་ལྔ་དང་ལྡན་པ་དང་</a><a data-m="383146" data-d="3457">ཟག་མེད་ཀྱིས་མཁྱེན་པ་དང་ལྡན་པ་མ་གཏོགས་རྟོགས་ནུས་ཀྱི་མ་རེད་</a><a data-m="386603" data-d="2472">དེས་ན་རྒྱུད་ནི་ལུང་གི་ཚུལ་དུ་བཀོད་ཡོངས་སི་འགི</a><a data-m="389075" data-d="3740">ད་ལྟ་རྫོགས་པ་ཆེན་པོའི་གདམས་ངག་གཙོ་ཆེ་བ། གུ་རུ་རིན་པོ་ཆེ། བི་མ་མི་ཏྲ། </a><a data-m="392815" data-d="5076">ལོ་ཆེན་བེེ་རོ་ཙྰ་ན་རྣམ་པ་གསུམ་གྱིས་བོད་གངས་ཅན་ཀྱི་ལྗོངས་སུ་སྣང་བར་མཛད་པ་</a><a data-m="397891" data-d="4072">སྙིང་ཐིག་ཡ་བཞི་བེེ་རོའི་སྙིང་ཐིག་ལ་སོགས་པ་ཡོད་པ་དེ་རེད། </a><a data-m="401963" data-d="4207">དེ་ཐམས་ཅད་གང་ཟག་ཐུན་མོང་གི་ཉམས་སུ་ལེན་པ་ལམ་དུ་བསྟན་ནས། </a><a data-m="406170" data-d="4934">སྤྱིར་རང་བཞིན་རྫོགས་པ་ཆེན་པོའི་ལམ་ཞེས་བྱ་བ་དེ། རྒྱུད་དང་མན་ངག་</a><a data-m="411104" data-d="2142">གྲུབ་བའི་དགོངས་ཉམས་ཐམས་ཅད་གཅིག་དུ་བསྡུས་ཏེ་</a><a data-m="413246" data-d="4653">གང་ཟག་སྐལ་པ་དམན་པ་རྣམས་ཀྱི་རྟོགས་སླ་བ་ཚིགས་ཉུང་བ་དོན་ཟབ་པ་</a><a data-m="417899" data-d="3033">ཅོག་ཏུ་བསྟན་པར་མཛད་པ་ཡིན་གསུངས་ཏེ་</a><a data-m="420932" data-d="4451">ད་དེས་རྒྱུད་ཀྱི་དོན་ཐམས་ཅད་མེད་པ་ཚུར་མདོར་བསྡུས་ཏེ་བསྟན་བཞག་པ་རེད། </a><a data-m="425383" data-d="4237">གང་རེད་ཟེར་ན་སྔོན་འགྲོ དངོས་གཞི། རྗེས་ཀྱི་རིམ་པ་གསུམ་གྱི་ནང་དུ་བསྡུས་ཏེ་བསྟན་པ་ཡིན་གསུང། </a><a data-m="429620" data-d="3617">སྔོན་འགྲོའི་རིམ་པ་དེ་ཡི་ནང་ནས་དེ་རིང་། </a><a data-m="433237" data-d="2983">བཞི་པ་བརྩོམ་པར་དམ་བཅའ་བའི་སྐབས་ལ་སླེབས་དུས། ། དེ་སླད་དེ་ཡི་ལམ་གྱི་རིམ། །སྐལ་བཟང་ཚེ་གཅིག་གྲོལ་འདོད་པའི། །</a><a data-m="436220" data-d="3961">དབང་རྣོན་རྣམས་ཀྱི་བགོ་སྐལ་དུ། །མདོར་བསྡུས་གང་ཤར་དབྱངས་སུ་ལེན། </a><a data-m="440181" data-d="5072">གསུངས་དུས་རྒྱུ་མཚན་དེའི་ཕྱིར་ན་ཆོས་ཕུང་བརྒྱད་ཁྲི་བཞི་སྟོང་ཐམས་ཅད་ཀྱི་སྙིང་པོ་ལྟ་བུ་དེ་གང་ཡིན་ཞེ་ན་</a><a data-m="445253" data-d="5575">རྫོགས་པ་ཆེན་པོ་ཡིན་པ་7-25 དེའི་སླད་དུ་རྫོགས་པ་ཆེན་པོ་དེ་གང་ཟག་གཅིག་གི་ཉམས་སུ་བླང་ན། </a><a data-m="450828" data-d="4287">རྒྱུད་ཀྱི་ནང་དུ་ཡོད་པ་དེ་ཉིད་མཁས་པ་དང་གྲུབ་པ་མ་གཏོགས་ཤེས་རྒྱུ་མ་རེད་དུས། </a><a data-m="455115" data-d="4678">སྙིག་མའི་སེམས་ཅན་བློ་གྲོས་དམན་པ་བརྩོན་འགྲུས་ཆུང་བ་རྣམས་རྟོགས་པར་བྱ་བའི་ཕྱིར་དུ། </a><a data-m="459793" data-d="3022">དབང་པོ་རབ་ཚེ་གཅིག་གྲོལ་བ། འབྲིང་བར་དོ་གྲོལ་བ། </a><a data-m="462815" data-d="4084">ཐ་མ་རང་བཞིན་སྤྲུལ་སྐུའི་ཞིང་དུ་གྲོལ་བར་བྱ་བའི་ལམ 7-45 མ་ལུས་པ་ཐམས་ཅད་</a><a data-m="466899" data-d="6011">ལམ་གྱི་རིམ་པ་དེ་ནས་རྫོགས་པ་ཆེན་པོའི་སྣོད་དུ་གྱུར་པ་གང་ཟག་དེ་དབང་པོ་རབ་ཏུ་གྱུར་བ་རེད། </a><a data-m="472910" data-d="4135">དཔེར་ན་སེངྒེའི་འོ་མ་དེ་བླུག་ས་གསེར་གྱི་སྣོད་མ་གཏོག་འོ་མ་འཛིན་ནུས་ཀྱི་མ་རེད། </a><a data-m="477045" data-d="5604">དཔེ་དེ་བཞིན་དུ་རྫོགས་པ་ཆེན་པོའི་ཆོས་ཀྱི་སྣོད་སྐལ་བ་བཟང་པོ་དེ་ལ་</a><a data-m="482649" data-d="4031">དད་པ་བརྩོན་འགྲུས་ཤེས་རབ་གསུམ་ཡོད་ན་ཐམས་ཅད་མཁྱེན་པའི་གོ་འཕང་ཐོབ་པ་ལ་</a><a data-m="486680" data-d="1979">དཀའ་ཚེག་དང་ངལ་བ་ཡོད་རྒྱུ་མ་རེད་དུས་</a><a data-m="488659" data-d="5701">དེ་ལྟ་བུ་དད་པ་བརྩོན་འགྲུས་ཤེས་རབ་གསུམ་པོ་དེས་ཚེ་གཅིག་ལུས་གཅིག་ལ་གྲོལ་བར་ནུས་པ་</a><a data-m="494360" data-d="2700">གང་ཟག་དབང་རྣོན་རྣམས་ཀྱི་བགོ་སྐལ་དུ་</a><a data-m="497060" data-d="3616">མ་རྩ་རྫོགས་པ་ཆེན་པོ་རྒྱུད་ལུང་མན་ངག་བསམ་གྱི་མི་ཁྱབ་པ་ཡོད་རེད་</a><a data-m="500676" data-d="1916">དེ་འཇམ་དབྱངས་མཁྱེན་བརྩེ་དབང་པོས། </a><a data-m="502592" data-d="3097">འདི་ཉིད་བསམ་ཡས་མཆིམས་ཕུ་ནགས་ཀྱི་དུར་ཁྲོད་དུ་བྱོན་འོང་དུས་</a><a data-m="505689" data-d="2842">རྫོགས་པ་ཆེན་པོ་མཁའ་འགྲོ་སྙིང་ཐིག་གི་ཉེ་རྒྱུད་ཐོབ། </a><a data-m="508531" data-d="5237">ཉེ་རྒྱུད་ཐོབ་པ་དེའི་ཚེ་ན་རྫོགས་པ་ཆེན་པོ་ལུང་གི་བཅུད་བསྡུས་པ་འདི་ཉིད་</a><a data-m="513768" data-d="5141">རྡོ་རྗེའི་གླུ་དབྱངས་ཀྱི་ཚུལ་དུ་བསྟན་པར་མཛད་པ་དེ་ཉིད་ལེན་ཚུལ་འདི་ཡིན་</a><a data-m="518909" data-d="1911">ཞེས་པའི་བརྩོམ་པར་དམ་བཅའ་བ་རེད། </a><a data-m="520820" data-d="10484">གཉིས་པ་ནི་བར་དུ་དགེ་བ་ལམ་ཡོངས་རྫོགས་འཆད་པ་ལ། སྦྱོར་བ་དབང་པོ་རབ་འབྲིང་ཐ་གསུམ་ཀའི་ཉམས་ལེན་ལམ་གྱི་སྔོན་འགྲོ། དངོས་གཞི་དབང་རབ་ཀྱི་ཉམས་སུ་བླང་བྱ་ཚེ་འདིར་གྲོལ་བའི་ལམ་དངོས། རྗེས་དབང་པོ་འབྲིང་རྟུལ་བར་དོ་དང་རང་བཞིན་སྤྲུལ་པའི་ཞིང་དུ་གྲོལ་ཚུལ་ལོ། དང་པོ་ལ་ཉམས་ལེན་གྱི་གཞི་བཅའ་བ། ཐུན་གྱི་སྔོན་འགྲོ། ལམ་གྱི་སྔོན་འགྲོ་ཐུན་མོང་བློ་ལྡོག་བཞི། ཐུན་མིན་བསགས་སྦྱང་ཕན་ཡོན་དང་བཅས་པའོ། དང་པོ་ནི། དེའི་རྗེས་སུ་རྫོགས་པ་ཆེན་པོའི་ལམ་ཉམས་སུ་ལེན་པ་དེ་ལ། ལམ་ཉམས་སུ་ལེན་པའི་གནས། ཉམས་སུ་ལེན་པའི་དུས། ཉམས་སུ་ལེན་པའི་གྲོགས། </a><a data-m="531304" data-d="2487">ཉམས་སུ་ལེན་པའི་མཐུན་རྐྱེན་མང་པོ་ཞིག་དགོས་རྒྱུ་རེད། </a><a data-m="533791" data-d="4018">དེ་ཡིན་དུས་རྫོགས་པ་ཆེན་པོ་ཆོས་ཉམས་སུ་ལེན་པའི་གང་ཟག་</a><a data-m="537809" data-d="4437">ཚེ་འདི་རྣམ་གཡེང་དང་འདུ་འཛི་ལ་སོགས་པ་དང་འཇིག་རྟེན་ཆོས་བརྒྱད་ཀྱིས་བྱ་བ་9-01</a><a data-m="542246" data-d="2442">དུག་བཞིན་དུ་མ་སྤང་ན་ཉམས་སུ་ལེན་ནུས་རྒྱུ་མ་རེད་དུས་</a><a data-m="544688" data-d="2586">དེས་ན་ཐོག་མར་རྣམ་གཡེང་དང་འདུ་འཛི་མེད་པ་</a><a data-m="547274" data-d="2661">གྲུབ་ཐོབ་གོང་མས་བྱིན་གྱིས་བརླབས་བཞག་པའི་ས། </a><a data-m="549935" data-d="5358">ལུང་པ་སྟོང་པ་གངས་ཁྲོད་དང་རི་ཁྲོད་ལ་སོགས་པ་དབེན་ཞིང་ཉམས་དགའ་བའི་གནས་སུ་</a><a data-m="555293" data-d="5674">ཉམས་སུ་ལེན་པ་དེ་ལའང་ཕྱི་ནང་གི་འབྱུང་བ་གཉིས་པོ་དེ་ཆ་སྙོམ་པོ་ཞིག་རེད་ན་མ་གཏོགས། </a><a data-m="560967" data-d="4286">དབྱར་གྱི་དུས་ལྟ་བུ་ཡིན་ན་ཧ་ཅང་ཚ་བ་ཆེ་བའི་སྟོབས་ཀྱིས་ཁམས་མི་དྭངས་བ་དང་</a><a data-m="565253" data-d="3112">དགུན་གྱི་དུས་ཡིན་ན་ཧ་ཅང་གྲང་ཆེ་བའི་སྟོབས་ཀྱིས་</a><a data-m="568365" data-d="6539">ཉམས་སུ་ལེན་པ་ལ་རིགས་པའི་རྩལ་འབར་ནུས་ཀྱི་མ་རེད་དེའི་ཕྱིར་ན། </a><a data-m="574904" data-d="3158">དབྱར་མ་སྟོན་དང་དགུན་ཆུང་ཤས་ཆེའི་དུས་9-34 ཞེས་པ་ལྟར་</a><a data-m="578062" data-d="3326">དབྱར་སྟོན་གཉིས་ཀ་མཚམས་དབྱར་དགུན་གཉིས་ཀྱི་མཚམས་ཀྱིས་</a><a data-m="581388" data-d="4720">སྟོན་ཁའི་དུས་ལྟ་བུ་ལ་ཕྱི་ནང་གི་འབྱུང་བ་ཐམས་ཅད་ས་ཆུ་མེ་རླུང་གི་ཁམས་སྙོམས་རྒྱུ་རེད་</a><a data-m="586108" data-d="4352">དེའི་ཕྱིར་ན་ནམ་མཁའ་དྭངས་བ་དང་ཉི་ཟླ་སྤྲིན་དང་བྲལ་བ་ཡོད་པ་དེའི་དུས་ན་</a><a data-m="590460" data-d="4276">ཉམས་སུ་ལེན་དགོས་པ་ཡིན་ཞེས། ཉམས་སུ་ལེན་སྟངས་ཇི་འདྲ་དགོས་རེད་ཟེར་ན་</a><a data-m="594736" data-d="5851">ལས་ཀའི་བྲེལ་ལ་གཏན་ནས་མེད་པར་བདེ་བའི་སྟན་ལ་བག་ཕས་ཏེ་</a><a data-m="600587" data-d="3979">ལེགས་པར་འདུག་སྟེ་ཉམས་སུ་ལེན་དགོས་པ་ཡིན་གསུང་། </a><a data-m="604566" data-d="5824">གཉིས་པ། ངེད་ཏོས་ཀྱི་ལུས་ཐམས་ཅད་ནི་གནས་པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ཞེས། </a><a data-m="610390" data-d="2423">རྩ་རླུང་ཐིག་ལེ་གསུམ་གྱི་རང་བཞིན་རེད་ཡོད་རེད་</a><a data-m="612813" data-d="7596">རྩ་དེ་ལ་ལས་ཀྱི་རྩ་དང་ཡེ་ཤེས་ཀྱི་རྩ་ཞེས་རྣམ་པ་གཉིས་ཡོད་རེད། </a><a data-m="620409" data-d="4865">རླུང་ལ་ལས་དང་ཡེ་ཤེས་ཀྱི་རླུང་གཉིས་ཡོད་དུས་ཡེ་ཤེས་ཀྱི་རླུང་དེ་</a><a data-m="625274" data-d="3022">རྒྱུ་བའི་སྐབས་འདྲ་ཡིན་ནས་བཟུང་ཁམས་དྭངས་སྙིགས་ཤེས་པ་དང་</a><a data-m="628296" data-d="3143">ཉམས་རྟོགས་པ་འཆར་བདེ་བ་རེད། ལས་ཀྱི་རླུང་དེ་རྒྱུ་བའི་ཚེ་ན་</a><a data-m="631439" data-d="3549">ཉོན་མོངས་པ་དུག་ལྔ་རགས་པ་ལ་སོགས་པའི་སྐྱོན་ཡོད་རྒྱུ་རེད་དུས་</a><a data-m="634988" data-d="2909">དེས་ན་འབྱུང་བའི་རླུང་དུག་དེ་ཕར་བསལ་ཆོག་གི་རེད་</a><a data-m="637897" data-d="2175">དཔེར་ན་སྣོད་གཅིག་གི་ནང་བཅུད་ཞིག་བླུགས་བཞག་ན་</a><a data-m="640072" data-d="1976">ཐོག་མར་སྣོད་དེ་བཀྲུ་བཤལ་བྱེད་དགོས་པ་ལྟ་བུ་</a><a data-m="642048" data-d="3462">ད་ལྟ་བདེ་བའི་སྟན་དེ་ལ་ལུས་ཀྱི་གནད་མི་གཡོ་བ་</a><a data-m="645510" data-d="4083">རྣམ་པར་སྣང་མཛད་གྱི་ཆོས་བདུན་དང་ལྡན་པའི་སྒོ་ནས་འདུག་</a><a data-m="649593" data-d="4125">ངག་གི་གནད་མི་གཡོ་བའི་སྨྲ་བརྗོད་ཐམས་ཅད་སྤང་ཏེ་ལྷོད་ཀྱིས་སྡོད། </a><a data-m="653718" data-d="2059">སེམས་ཀྱི་གནད་མི་གཡོ་བ་རང་བབ་བཞག་པའི་སྒོ་ནས་</a><a data-m="655777" data-d="4971">རང་གི་སྣ་བུག་གཡས་གཡོན་དབུས་གསུམ་ནས་རླུང་རོ་དགུ་ཕྲུགས་ཏེ་</a><a data-m="660748" data-d="3063">གཡོན་ནས་གསུམ། གཡས་ནས་གསུམ། དབུས་ནས་གསུམ་ཏེ་དགུ་ཕྲུགས། </a><a data-m="663811" data-d="3985">ཡང་ན་གཡོན་ནས་གཅིག གཡས་ནས་གཅིག དབུས་ནས་གཅིག་ཏེ་ལན་གསུམ་དུ་བསལ་</a><a data-m="667796" data-d="3987">དེ་ལྟར་བསལ་འོང་བའི་ཚེ་ན་སྣ་བུག་གཡོན་ནས་རླུང་བསལ་བར་གྱུར་བའི་ཚེ་</a><a data-m="671783" data-d="2829">ཉོན་མོང་པ་འདོད་ཆགས་ཀྱི་རླུང་ཐམས་ཅད་ཁ་དོག་དམར་པོ་</a><a data-m="674612" data-d="4041">ནད་ཐམས་ཅད་རྣག་རུལ་དང་ཁྲག་རུལ་གྱི་རྣམ་པ་ཕྱིར་སོང་བར་བསམ་</a><a data-m="678653" data-d="2026">སྣ་བུག་གཡས་ནས་རླུང་བསལ་བའི་ཚེ་ན་</a><a data-m="680679" data-d="2259">ཉོན་མོངས་པ་ཞེ་སྡང་གི་རླུང་ཁ་དོག་དཀར་བོ་</a><a data-m="682938" data-d="4233">གདོན་ཐམས་ཅད་སྲོགས་ཆག་སྡོམ་སྡིག་གི་རྣམ་པ་ཕྱིར་སོང་བར་བསམ། </a><a data-m="687171" data-d="2419">དེ་ནས་གཉིས་ཀ་ནས་རླུང་བསལ་བའི་ཚེ་ན། </a><a data-m="689590" data-d="4037">ཉོན་མོང་པ་གཏི་མུག་གི་རྣམ་པ་ཁ་དོག་སྔོ་སྐྱ་དང་སྡིག་སྒྲིབ་ཐམས་ཅད་</a><a data-m="693627" data-d="4322">རྣག་ཁུ་དུད་ཁུ་སོལ་ཁུའི་རྣམ་པ་ཕྱིར་སོང་ངོ་བསམ་ཏེ་རླུང་རོ་ལན་གསུམ་དུ་བསལ། </a><a data-m="697949" data-d="7712">དེ་ལྟར་བསལ་བའི་དགོས་པ་ནི་ནང་ནས་ལས་དང་ཉོན་མོངས་པའི་རླུང་ཐམས་ཅད་</a><a data-m="705661" data-d="5535">ཤུགས་ཆུང་དུ་འགྲོ་དུས་དཔེར་ན་སྣོད་བཀྲུ་བཤལ་བྱེད་པ་ལྟ་བུ་རེད་</a><a data-m="711196" data-d="6473">དེ་ནས་རླུང་རོ་ལན་གསུམ་དུ་བསལ་དགོས་རྒྱུ་རེད་</a><a data-m="717669" data-d="2711">དེའི་རྗེས་སུ་ཉམས་སུ་ལེན་པར་འགྱུར་བ་དེ་ལ་</a><a data-m="720380" data-d="5767">ཐུན་གྱི་སྔོན་འགྲོ་དང་ལམ་གྱི་སྔོན་འགྲོ་རྣམ་པ་གཉིས་ཡོད་པ་ནང་ནས་ཐུན་གྱི་སྔོན་འགྲོ་ཟེར་མཁན་དེ་རེད་</a><a data-m="726147" data-d="2939">ལམ་གྱི་སྔོན་འགྲོ་ནི་སྤྱིར་ཐར་པ་དང་ཐམས་ཅད་མཁྱེན་པའི་ལམ་</a><a data-m="729086" data-d="3620">ཚུལ་བཞིན་དུ་རྒྱུད་ལ་ཉམས་སུ་ལེན་དགོས་ན་སྤྱི་བོར་དཔལ་ལྡན་བླ་མ་བསྒོམ་སྟེ་</a><a data-m="732706" data-d="3196">གསོལ་བ་འདེབས་པ་མ་གཏོག་གཞན་གྱིས་ལམ་ཉམས་སུ་ལེན་ཤེས་ཀྱི་མ་རེད། </a><a data-m="735902" data-d="4561">མདོ་སྔགས་ཀྱི་ལམ་ཐམས་ཅད་ཀྱི་སྙིང་པོ་བླ་མའི་བྱིན་རླབས་རྒྱུད་ལ་ཞུགས་དགོས་རྒྱུ་རེད་</a><a data-m="740463" data-d="4239">ལྷག་པར་དུ་གསང་སྔགས་རྡོ་རྗེ་ཐེག་པའི་དབང་བཞི་པའི་ཡེ་ཤེས་དེ་རྒྱུད་ལ་སྐྱེ་བ་དེ་ལ་</a><a data-m="744702" data-d="3516">བླ་མའི་བྱིན་རླབས་རྒྱུད་ལ་མ་ཞུགས་ནས་བཟུང་ཏེ་དབང་བཞི་པའི་ཡེ་ཤེས་</a><a data-m="748218" data-d="4557">དཔེར་ན་རྒྱུ་མཚན་ཉིད་ཐེག་པའི་ལམ་ལྟ་བུ་ཡིན་ན་མཐོང་ལམ་ས་དང་པོ་མ་ཐོབ་གྱི་བར་དུ་</a><a data-m="752775" data-d="3190">དབང་བཞི་པའི་ཡེ་ཤེས་རྒྱུད་ལ་སྐྱེ་རྒྱུ་མ་རེད་དུས་དེས་ན་</a><a data-m="755965" data-d="3144">གསང་སྔགས་རྡོ་རྗེ་ཐེག་པ་བླ་མའི་མོས་གུས་ལམ་དུ་བྱས་ན། </a><a data-m="759109" data-d="3505">བླ་མའི་བྱིན་རླབས་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་གཏེར་མཐོང་འདྲ། </a><a data-m="762614" data-d="4437">ཟེར་དུས་བླ་མའི་བྱིན་རླབས་རྒྱུད་ལ་ཞུགས་པ་དང་རྫོགས་པ་ཆེན་པོའི་གནད་ཟབ་པའི་སྟོབས་ཀྱིས་</a><a data-m="767051" data-d="4890">ད་ལྟ་སོ་སོའི་སྐྱེ་བོ་དུས་ནས་དབང་བཞི་པའི་ཡེ་ཤེས་ཀྱི་ཉམས་ལེན་རྒྱུད་ལ་སྐྱེ་ཐུབ་ཀྱི་རེད། </a><a data-m="771941" data-d="2507">དེ་བླ་མའི་བྱིན་རླབ་རྒྱུད་ལ་ཞུགས་པར་བྱེད་པ་དེ་ལ་</a><a data-m="774448" data-d="5736">རང་གི་མདུན་གྱི་ནམ་མཁའ་པདྨ་དང་ཉི་ཟླའི་སྟེང་དུ་ངོ་བོ་རྩ་བའི་བླ་མ་ཡིན་པ་ལ་</a><a data-m="780184" data-d="3980">རྣམ་པ་གུ་རུ་རིན་པོ་ཆེ་ལྟ་བུ་སྒོམས་ཡང་རང་གི་རྩ་བའི་བླ་མ་ཡོད་ན་</a><a data-m="784164" data-d="4854">དེའི་སྐུ་དང་རྣམ་པ་ལྟར་དུ་སྒོམས། མོས་པ་གང་ལ་ཤས་ཆེ་བ་དེ་ལྟར་དུ་བསྒོམ་སྟེ་</a><a data-m="789018" data-d="3706">བླ་མ་རིན་པོ་ཆེ་དེ་ཉིད་ལ་དུས་གསུམ་སངས་རྒྱས་ཐམས་ཅད་ཀྱི་ངོ་བོ། </a><a data-m="792724" data-d="5167">བཀའ་དྲིན་མཚུངས་པ་མེད་པའི་གཏེར་ཆེན། །བླ་མ་རིན་པོ་ཆེ་མཁྱེན་ནོ། </a><a data-m="797891" data-d="1789">བདག་གི་རྒྱུད་བྱིན་གྱིས་བརླབ་ཏུ་གསོལ། །</a><a data-m="799680" data-d="3665">ཟབ་ལམ་གྱི་རྟོགས་པ་ཁྱད་པར་ཅན་རྒྱུད་ལ་སྐྱེ་བར་བྱིན་གྱི་བརླབ་ཏུ་གསོལ། །</a><a data-m="803345" data-d="3831">འོད་གསལ་རྫོགས་པ་ཆེན་པོའི་ལམ་དབང་བཞི་མཐར་ཕྱིན་པར་བྱིན་གྱི་བརླབ་ཏུ་གསོལ། </a><a data-m="807176" data-d="2510">ཞེས་བསམ་ཏེ་ལུས་བ་སྤུ་གཡོ་མིག་མཆི་མ་འཁྲུགས་</a><a data-m="809686" data-d="2817">བློ་སྙིང་བྲང་གསུམ་གཅིག་འབྲེལ་གྱི་སྒོ་ནས་གསོལ་བ་བཏབས་ནས། །</a><a data-m="812503" data-d="3678">དཔལ་ལྡན་རྩ་བའི་བླ་མ་རིན་པོ་ཆེ། །བདག་གིས་སྤྱི་བོར་པདྨའི་གདན་བཞུགས་ལ། །</a><a data-m="816181" data-d="3828">བཀའ་དྲིན་ཆེན་པོའི་སྒོ་ནས་རྗེས་བཟུང་ཏེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །</a><a data-m="820009" data-d="2831">ཞེས་གསོལ་བ་ཡང་ཡང་བཏབས་ནས། མཐར་བླ་མའི་སྐུ་ལས་</a><a data-m="822840" data-d="4164">ཡེ་ཤེས་ཀྱི་འོད་ཟེར་ཁ་དོག་སྣ་ཚོགས་པ་བྱུང་རང་གི་ལུས་ངག་ཡིད་གསུམ་ལ་ཕོགས། </a><a data-m="827004" data-d="5682">ནད་གདོན་སྡིག་སྒྲིབས་བག་ཆགས་དང་བཅས་པ་ཉི་མའི་ཟེར་གྱིས་བ་མོ་ཞུ་བ་བཞིན་དུ་ཡོངས་སུ་དག་</a><a data-m="832686" data-d="4473">བླ་མའི་ཐུགས་ཡེ་ཤེས་ཀྱི་དགོངས་པ་གཞི་ལམ་འཕོ་བའི་སྐལ་བ་དང་ལྡན་པ་མཛད་སོང་བསམ། </a><a data-m="837159" data-d="4073">དེས་འཕྲོས་ནས་སླར་ཡང་ཁྱེད་ཤེས་དད་པས་གསོལ་བ་གདབ་ཙ་ན་</a><a data-m="841232" data-d="3912">སླར་ཡང་མོས་གུས་ཀྱི་སྒོ་ནས་བླ་མ་ལ་རྩེ་གཅིག་ཏུ་གསོལ་བ་ཡང་ཡང་བཏབས་ནས་</a><a data-m="845144" data-d="4211">བླ་མ་དགྱེས་པ་ཆེན་པོས་འོད་དུ་ཞུ་ནས་རང་གི་སེམས་ལ་མར་ཐིམ་པས་</a><a data-m="849355" data-d="2629">བླ་མའི་ཐུགས་རྒྱུད་ཀྱིས་བྱིན་རླབས་ཐམས་ཅད་རང་གི་སེམས་ལ་ཞུགས་</a><a data-m="851984" data-d="3548">དེས་སེམས་དེ་ཉིད་ཀྱིས་དམ་པའི་ཆོས་ཉམས་སུ་ལེན་པ་ལ་</a><a data-m="855532" data-d="2786">སྣོད་དུ་རུང་བར་བྱིན་གྱིས་བརླབས་ཐིས་བསམ་པ་བྱེད་དགོས། </a><a data-m="858318" data-d="1944">ཐུན་གྱི་སྔོན་འགྲོ་ཟེར་ན་དེ་རེད། </a><a data-m="860262" data-d="9528">གསུམ་པ་ལམ་གྱི་སྔོན་འགྲོ་ལ་ཡང་ནང་གསེས་སུ་ལྔ། དང་པོ་དལ་འབྱོར་རྙེད་དཀའ་བས་ཚེ་འདིར་ཞེན་པའི་བློ་ལྡོག གཉིས་པ་འདུས་བྱས་མི་རྟག་པས་སྙོམས་ལས་ལེ་ལོ་ལས་བློ་ལྡོག གསུམ་པ་ལས་འབྲས་བསླུ་མེད་ཀྱིས་རྒྱུ་འབྲས་རྟེན་འབྲེལ་ལ་ཡིད་ཆེས། བཞི་པ་འཁོར་བའི་ཉེས་དམིགས་ཀྱིས་བཅོས་མིན་ངེས་འབྱུང་བསྐྱེད། ལྔ་པ་ཐར་ལམ་གྱི་རྩ་བ་བཤེས་གཉེན་བསྟེན་ཚུལ་གྱིས་ཡང་དག་པའི་ལམ་དུ་བཙུད་པའོ། </a><a data-m="869790" data-d="3783">དང་པོ་དལ་འབྱོར་རྙེད་དཀའ་བས་ཚེ་འདིར་ཞེན་པའི་བློ་ལྡོག་ཚུལ་ནི། ལམ་གྱི་སྔོན་འགྲོ་ཟེར་མཁན་དེ་གང་རེད་ཟེར་ན། ལམ་གྱི་སྔོན་འགྲོ་དེ་ཐུན་མོང་ཕྱི་ཡི་སྔོན་འགྲོ་དང་། ཐུན་མིན་ནང་གི་སྔོན་འགྲོ་གཉིས་ཡོད། དེའི་ནང་ནས་ཐུན་མོང་ཕྱི་ཡི་སྔོན་འགྲོ་དེ་ལའང་ཆོས་ལ་བློ་འཇུག་དགོས་དུས་དལ་འབྱོར་རྙེད་པར་དཀའ་བ་ཟེར་མཁན་དེ་རེད། །</a><a data-m="873573" data-d="3386">དེ་ནས་དལ་འབྱོར་ཚང་བའི་རྟེན། །འདི་ཉིད་དཔེ་གྲང་རྒྱུ་ངོ་བོ། །</a><a data-m="876959" data-d="2976">རྙེད་པར་དཀའ་བའི་ཚུལ་བསམས་ལ། །ཚེ་འདིའི་འཁྲུལ་བའི་སྣང་ཞེན་ལྡོག</a><a data-m="879935" data-d="4235">ཅེས་གསུང་ཏེ་དེ་ནས་དལ་འབྱོར་རྙེད་པར་དཀའ་བ་དེ་བསམ་དགོས་པའི་རྒྱུ་མཚན་གང་རེད་ཟེར་ན་</a><a data-m="884170" data-d="4030">ད་ལྟ་ངེད་ཏོས་ཀྱིས་དལ་འབྱོར་དེ་རྙེད་དཀའ་བ་མ་རེད་དལ་འབྱོར་འདིའི་སྟེང་དུ་</a><a data-m="888200" data-d="6396">རྣམ་རིག་14-48 འཇིག་རྟེན་ཚེ་འདིར་དགྲ་འདུལ་གཉེན་སྐྱོང་ཚོང་སོ་ནམས་བྱེད། </a><a data-m="894596" data-d="4020">འབྱོར་བ་བསགས། ཐོབ་གོ་ས་མཐོན་པོ་ཞིག་ཨེ་འོང་བསམ་ཏེ་འཁྲུལ་པའི་སྣང་བ་ལ་ཞེན་པ་འདི་</a><a data-m="898616" data-d="2692">དལ་འབྱོར་རྙེད་དཀའ་ཚུལ་མ་བསམ་པའི་སྐྱོན་རེད། </a><a data-m="901308" data-d="2897">དལ་འབྱོར་དེ་རྙེད་དཀའ་བའི་རྒྱུ་མཚན་ཅི་ཞིག་བསམ། </a><a data-m="904205" data-d="2383">རྙེད་པའི་དལ་འབྱོར་གྱི་མི་ལུས་རིན་པོ་ཆེ་འདིའང་</a><a data-m="906588" data-d="3014">སྐྱེས་པའི་ཐ་མ་ནི་འཆི་དགོས་པ་དང་ནམ་འཆི་ཆ་མེད་</a><a data-m="909602" data-d="3792">འཆི་རྐྱེན་ངེས་མེད་ཀྱི་ཚུལ་དུ་བསམས་ནས་དེ་ནས་དལ་འབྱོར་གྱི་མི་ལུས་ཟེར་རྒྱུ་དེ་</a><a data-m="913394" data-d="3390">ད་རེས་མ་གཏོགས་ཐོབ་ཐུབ་ས་མ་རེད་ད་རེས་ཐོབ་པ་འདིའི་སྟེང་དུ་</a><a data-m="916784" data-d="2278">དལ་འབྱོར་གྱི་ལུས་རྟེན་འདིའི་སྟེང་དུ་ཆོས་ཞིག་སྒྲུབ་ན་</a><a data-m="919062" data-d="5696">དེས་མདོ་སྔགས་ཐམས་ཅད་ཀྱི་ལམ་གྱི་སྣོད་དུ་གྱུར་བ་ལྷ་བས་ལྷགས་པའི་ལུས་ཡིན་དུས་</a><a data-m="924758" data-d="4036">ད་འདི་འཕྲོ་བརླག་གཏོང་མི་ཉན་ནོ་བསམ་པའི་བསམ་བློ་ཞིག་འོང་རྒྱུ་རེད་དུས། </a><a data-m="928794" data-d="5096">དེའི་ཕྱིར་ན་དལ་འབྱོར་དེ་རྙེད་པར་དཀའ་བ་བསམ་དགོས་པའི་རྒྱུ་མཚན་དེ་རེད། </a><a data-m="933890" data-d="2552">དེ་ལའང་དལ་ཟེར་མཁན་དེ་གང་རེད་ཟེར་ན་</a><a data-m="936442" data-d="3795">མི་ཁོམ་པའི་གནས་རིས་བརྒྱད་དུ་མ་སྐྱེས་པའི་ཕྱིར་ན་དལ་ཟེར་རེད། </a><a data-m="940237" data-d="4800">འབྱོར་ཟེར་ན་གང་རེད་ཟེར་ན་ཆོས་སྒྲུབ་པའི་མཐུན་རྐྱེན་རང་འབྱོར་ལྔ་གཞན་འབྱོར་ལྔ་དང་</a><a data-m="945037" data-d="2822">འབྱོར་བ་བཅུ་ཚང་བར་གྱུར་བའི་རྟེན་དུ་གྱུར་བ་འདི་ཡིན་</a><a data-m="947859" data-d="4237">འགྲོ་བ་རིགས་དྲུག་གི་ནང་ནས་དལ་འབྱོར་གྱི་མི་ལུས་འདི་རྟེན་དུ། </a><a data-m="952096" data-d="2707">སངས་རྒྱས་ཐམས་ཅད་འཇིགས་རྟེན་གྱི་ཁམས་སུ་བྱོན་འོང་བའི་ཚེ་ན་</a><a data-m="954803" data-d="2350">མི་ཡི་ཡུལ་དུ་སྐྱེ་བ་བཞེས་དགོས་པ་དང་</a><a data-m="957153" data-d="5245">ལུས་རྟེན་འདི་ལ་གནས་པ་རྩ་གཡོ་བ་རླུང་ཁམས་ཐིག་ལེ་བྱང་ཆུབ་ཀྱི་སེམས་</a><a data-m="962398" data-d="2271">ཁམས་དྲུག་ལྡན་གྱི་ངོ་བོ་ཡོད་པ་འདི་ལ་རྟེན་</a><a data-m="964669" data-d="3702">འདིའི་སྟེང་དུ་ཆོས་ཉམས་སུ་ལེན་མི་ནུས་པ་གཅིག་ཀྱང་ཡོད་རྒྱུ་མ་རེད། </a><a data-m="968371" data-d="3157">དཔེར་ན་མི་ཡི་ལུས་རྟེན་མ་ཐོབ་ན་སོ་ཐར་གྱི་སྡོམ་པ་</a><a data-m="971528" data-d="5216">དགེ་ཚུལ་དང་དགེ་སློང་གི་སྡོམ་པ་ཞིག་ཐོབ་དགོས་ན་ལྷ་མ་ཡིན་དང་ལྷ་ཡི་ལུས་ལྟ་བུ་ལ་</a><a data-m="976744" data-d="2269">སོ་ཐར་སྡོམ་པ་མཚན་ཉིད་པ་སྐྱེ་ཐུབ་ཀྱི་མ་རེད། </a><a data-m="979013" data-d="3907">རྟེན་གྱིས་མི་སྐྱེ་བ་རེད་གསང་སྔགས་རྡོ་རྗེ་ཐེག་པའི་དབང་བཞི་བའི་ཡེ་ཤེས་དེ་ཉིད་ཀྱང་</a><a data-m="982920" data-d="4165">གང་ཟག་ཐམས་ཅད་ལ་ཐོབ་ཐུབ་ཀྱི་རེད་ཏེ་དེའི་དབང་བཞི་ཁ། </a><a data-m="987085" data-d="2318">ལམ་རྩ་རླུང་ཐིག་ལེ་ལ་སོགས་པ་16-30 དགོས་ན། </a><a data-m="989403" data-d="3640">འཛམ་བུ་གླིང་པའི་མི་རྣམས་ཁམས་དྲུག་ལྡན་རེད་སོང་དུས་ལམ་མྱུར་གྱི་རེད་</a><a data-m="993043" data-d="4813">དེའི་ཕྱིར་ན་དལ་འབྱོར་གྱི་མི་ལུས་ཏེ་ལུས་རྟེན་ཁྱད་པར་ཅན་ཡིན་པས་དེ་རེད་</a><a data-m="997856" data-d="4811">ལུས་རྟེན་ཁྱད་པར་ཅན་འདི་ཉིད་དཔེ་ཡི་སྒོ་ནས་རྙེད་དཀའ་བ་བསམ་ན་སངས་རྒྱས་ཀྱིས། </a><a data-m="1002667" data-d="2545">དཔེར་ན་སྟོང་གསུམ་གྱི་སྟོང་ཆེན་པོ་འདི་རྒྱ་མཚོ་གཅིག་རེད་</a><a data-m="1005212" data-d="2947">རྒྱ་མཚོ་གཅིག་གི་གཏིང་དུ་རུས་སྦལ་མིག་ལོང་བ་གཅིག་དང་། </a><a data-m="1008159" data-d="2768">མཚོ་དེ་རླུང་གི་བསྐྱོད་དེ་སྐད་ཅིག་ཀྱང་མི་གནས་པའི་ཁར་</a><a data-m="1010927" data-d="3103">གཉའ་ཤིང་བུ་ག་གཅིག་པ་གཅིག་རླུང་གི་རྟག་པར་ཁུར་སྡོད་དུས་</a><a data-m="1014030" data-d="3275">རུས་སྦལ་ལོང་བ་དེ་ལོ་བརྒྱ་རེ་མཚམས་ནས་མཚོ་ཁར་ལན་རེ་འོང་ན་</a><a data-m="1017305" data-d="3789">རུས་སྦལ་གྱི་མགྲིན་པ་དང་གཉའ་ཤིང་གི་བུ་ག་གཉིས་འཕྲད་སྲིད་ཀྱི་རེད་ཏེ། </a><a data-m="1021094" data-d="2756">དེ་ལས་ཀྱང་དལ་འབྱོར་མི་ལུས་ཐོབ་དཀའ་བ་བསམ་པ་དང་</a><a data-m="1023850" data-d="4870">ཁབ་ཀྱི་རྩེ་གྱེན་དུ་བསླང་བའི་སྟེང་དུ་སྲན་མ་མང་པོ་གཏོར་ན་སྲན་མ་ཆགས་སྲིད་དེ་</a><a data-m="1028720" data-d="2780">དེ་བས་ཀྱང་དལ་འབྱོར་མི་ལུས་ཐོབ་དཀའ་བ་བསམ་པ་དང ་དེ་ནས་</a><a data-m="1031500" data-d="4284">དམྱལ་བ་ལ་བསམ་ན་ས་ཆེན་པོའི་རྡུལ་ཙམ། ཡི་དྭགས་ཆུ་མོ་གངྒའི་ཀླུང་གི་བྱེ་མ་རྙེད། </a><a data-m="1035784" data-d="4396">དུད་འགྲོ་ཆང་འགག་གི་སྦང་མ། ལྷ་མ་ཡིན་ཁ་བ་བུ་ཡུག་འཚུབས་པ་ལྟ་བུ་ཡིན་དུས། </a><a data-m="1040180" data-d="2258">མི་དང་ལྷ་གཉིས་སེན་མོའི་སྟེང་གི་རྡུལ་ལྟ་བུ་ཉུང་བ་ཡིན་དུས་</a><a data-m="1042438" data-d="2350">འགྲོ་བ་རིགས་དྲུག་གྲངས་མང་ཉུང་བྱས་ནའང་</a><a data-m="1044788" data-d="4144">དེས་མི་ལུས་འདི་རྙེད་དཀའ་བ་དང་ངོ་བོའི་སྒོ་ནས་བཤད་ན་</a><a data-m="1048932" data-d="3557">སྤྱིར་དུ་དལ་འབྱོར་གྱི་མི་ཡི་ལུས་དེ་རྙེད་དཀའ་རྒྱུ་རེད་</a><a data-m="1052489" data-d="5317">དེའི་ནང་ནས་ཀྱང་སངས་རྒྱས་ཀྱི་བསྟན་པ་དར་བ་སོགས་དལ་འབྱོར་བཅོ་བརྒྱད་ཚང་བའི་མི་ཡི་ལུས་དེ་</a><a data-m="1057806" data-d="3118">བརྒྱ་ལམ་ཙམ་དུ་མ་གཏོགས་གཏན་ནས་རྙེད་སྲིད་ཀྱི་མ་རེད་</a><a data-m="1060924" data-d="3623">དེས་ན་སྐྱེ་བ་སྔ་མ་བསོད་ནམས་ཀྱིས་ཚོགས་ཁྱད་པར་ཅན་ཞིག་མ་བསགས་ན་</a><a data-m="1064547" data-d="3488">སངས་རྒྱས་ཀྱི་བསྟན་བ་དང་འཕྲད་རྒྱུ་དང་དེའི་རྗེས་སུ་འཇུག་པ་ནི་</a><a data-m="1068035" data-d="1774">ཤིན་ཏུ་ནས་ཀྱང་དཀའ་མོ་ཅན་ཞིག་རེད་</a><a data-m="1069809" data-d="4274">དེ་མི་དགོས་དཔེར་ན་བྱ་དང་དུད་འགྲོ་ལྟ་བུ་ཡིན་ན་སངས་རྒྱས་ཀྱི་མཚན་རྣ་ལམ་ལ་</a><a data-m="1074083" data-d="3267">གང་གིས་ཐོས་པ་དེ་སྐྱེ་བ་སྔ་མ་བསོད་ནམས་བསག་པའི་སྟོབས་ཀྱིས་མིན་པ་</a><a data-m="1077350" data-d="3805">གཏན་ནས་ཐོབ་ཐུབ་གྱི་མ་རེད་དུས་སྐྱེ་བ་སྔ་མ་བསོད་ནམས་ཚོགས་བསག་ཡོད་ན་</a><a data-m="1081155" data-d="2516">སངས་རྒྱས་དེའི་མཚན་དེ་རྣ་ལམ་ལ་ཐོས་འོང་དུས་</a><a data-m="1083671" data-d="2300">དལ་འབྱོར་གྱི་མི་ལུས་རང་ཤུགས་ཀྱི་ཐོབ་འོང་རྒྱུ་རེད་</a><a data-m="1085971" data-d="4500">དཔེར་ན་སློབ་དཔོན་དབྱིག་གཉེན་ཞེས་རྒྱ་གར་གི་པཎྜི་ཏ་ཆེན་པོ་དེས་གཞུང་འབུམ་སྡེ་</a><a data-m="1090471" data-d="6336">དགུ་བཅུ་གོ་དགུ་ཐུགས་ལ་ཡོད་ཚར་དུས་དེའི་ཐུགས་ནས་མི་བརྗེད་པའི་གཟུངས་ཀྱིས་</a><a data-m="1096807" data-d="11384">དགོང་མོ་ནས་ནམ་མ་ལང་བར་འབྲུ་མར་གྱི་བཀང་བའི་ཟངས་ནང་བཞུགས་ཏེ་</a><a data-m="1108191" data-d="3894">སློབ་དཔོན་གྱིས་ཞལ་འདོན་མཛད་པའི་ཚེ་གཟིམ་ཁང་གི་སྟེང་</a><a data-m="1112085" data-d="1989">དེ་ན་ཕུག་རོན་གཅིག་ཉན་བསྡད་དུས་ཕུག་རོན་དེའི་</a><a data-m="1114091" data-d="3856">གཞུང་འབུམ་ཕྲག་དགུ་བཅུ་གོ་དགུ་གསུང་བསྡད་པ་དེ་རྣ་བས་ཐོས་འོང་དུས་</a><a data-m="1117947" data-d="4849">ཕུག་རོན་དེ་ཤི་འགྲོ་དུས་སློབ་དཔོན་དབྱིག་གཉེན་གྱི་སློབ་མ་གཅིག་གི་སྐྱེ་བ་བླང་</a><a data-m="1122796" data-d="2747">མིང་ལ་སློབ་དཔོན་བློ་གྲོས་བརྟན་པ་ཞེས་དབྱིག་གཉེན་ཁོ་རང་དང་</a><a data-m="1125543" data-d="2424">མཁས་བྱའི་ཡོན་ཏན་མཉམ་པ་གཅིག་པའི་ལུས་བླངས་འོང་བ་རེད། </a><a data-m="1127967" data-d="3902">དཔེར་ན་དམ་པའི་ཆོས་ཐོས་པ་ཙམ་ལའང་ཕན་ཡོན་དེ་ལྟ་བུ་ཡོད་རྒྱུ་རེད། </a><a data-m="1131869" data-d="3269">དེ་ལྟ་བུ་བསོད་ནམས་གྱི་ཚོགས་མ་བསགས་ན་ཤིན་ཏུ་ཐོབ་དཀའ་བ་ཡིན་དུས་</a><a data-m="1135138" data-d="4668">རྒྱུ་ཡི་སྒོ་ནས་རྙེད་དཀའ་དེ་ནས་ངོ་བོ་ངས་ད་ལྟ་ཞུས་པ་བཞིན་དུ་</a><a data-m="1139806" data-d="3670">དལ་འབྱོར་གྱི་ལུས་རྟེན་འདིའི་སྟེང་དུ་ཐེག་པ་རིམ་པ་དགུའི་ཆོས་གང་ཞིག་</a><a data-m="1143476" data-d="4256">ཉམས་སུ་ལེན་ན་ཉམས་སུ་ལེན་མི་རུང་བ་ཡོད་མ་རེད། སྡོམ་པ་ཐོབ་ཀྱི་རེད། </a><a data-m="1147732" data-d="3983">ཉམས་སུ་ལེན་ན་གྲུབ་རྟགས་ཐོན་སླ་གི་རེད་དེ་ཡིན་པའི་ཕྱིར་ན་</a><a data-m="1151715" data-d="5322">དེའི་ངོ་བོའི་སྒོ་ནས་རྙེད་པར་དཀའ་བའི་ཚུལ་ལེག་པར་བསམ་ཏེ། </a><a data-m="1157037" data-d="2831">དལ་འབྱོར་གྱི་མི་ལུས་རྙེད་པར་དཀའ་བ་དེ་དཔེར་ན་</a><a data-m="1159868" data-d="4559">མི་དབུལ་པོ་གཅིག་གི་ནོར་བུ་རིན་པོ་ཆེ་ཞིག་རྙེད་འོང་ན་ནོར་བུ་དེ་གཞན་ལ་ཤོར་དོགས་བྱེད་ནས་</a><a data-m="1164427" data-d="2699">རྒྱལ་མཚན་གྱི་རྩེ་མོ་ལ་མཆོད་དེ་གསོལ་བ་བཏབས་ན་</a><a data-m="1167126" data-d="2986">དེ་ལས་ཟས་དང་གོས་འདོད་པ་ཐམས་ཅད་འབྱུང་ཡོང་གི་རེད་</a><a data-m="1170112" data-d="3559">དཔེ་དེ་ལྟར་དུ་དལ་འབྱོར་གྱི་མི་ལུས་འདི་ད་རེས་མ་གཏོགས་མི་ཐོབ། </a><a data-m="1173671" data-d="2829">ད་རེས་ཐོབ་པ་འདིའི་སྟེང་ལ་སངས་རྒྱས་གྱི་བསྟན་པ་དང་མཇལ། </a><a data-m="1176500" data-d="4630">དམ་པའི་ཆོས་ཐོས་པ་འདི་19-40 ཚེ་གང་དུས་བརྒྱའི་ཟ་མ་ལན་ཅིག་འདི་གཅིག་ཡིན་པས་</a><a data-m="1181130" data-d="5766">ཚེ་འདི་ཡི་བྱ་བ་ཐམས་ཅད་རྦད་དེ་བློས་གཏོང་ལག་པ་བརྐྱང་སྐུམ་ཙམ་དུ་སྐད་གཅིག་ཙམ་ལའང་</a><a data-m="1186896" data-d="3140">དལ་འབྱོར་འདི་འཕྲོ་བརླག་མི་གཏོང་བར་དམ་པའི་ཆོས་ཐོས་བསམ་སྒོམ་གསུམ་བྱེད་དགོས་</a><a data-m="1190036" data-d="2251">བསམ་པའི་ཆོས་ལ་ཡང་ནས་ཡང་དུ་བློ་བསྐུལ་</a><a data-m="1192287" data-d="4186">བཀའ་གདམས་པའི་དགེ་བའི་གཤེས་གཉེན་གྱིས་</a><a data-m="1196473" data-d="3916">དལ་འབྱོར་གྱི་མི་ལུས་རྙེད་པར་དཀའ་བ་བསམ་ནས་20-03</a><a data-m="1200389" data-d="3842">སེམས་གཏན་ནས་མནལ་མ་བཞུག་པ་སྐུ་ཚེ་དེའི་སྟེང་དུ་</a><a data-m="1204231" data-d="2672">མི་གཡོ་བ་བསྙེན་པོ་དུང་ཕྱུར་དགུ་གསུང་པ་ལྟ་བུ་རེད་དུས་</a><a data-m="1206903" data-d="3835">དེ་ལྟ་བུ་མ་བྱུང་གི་བར་དུ་སྒོམ་དུས་ཚེ་འདི་ཡི་སྣང་ཞེན་ཟློག་པ་ཡང་</a><a data-m="1210738" data-d="2178">དལ་འབྱོར་རྙེད་དཀའ་བ་བསམ་པ་དེ་རེད་</a><a data-m="1212916" data-d="4459">གཉིས་པ་འདུས་བྱས་མི་རྟག་པས་སྙོམ་ལས་ལེ་ལོ་ལས་བློ་ལྡོག དེ་ཡི་རྗེས་སུ་ཆོས་ལ་བློ་འཇུག་པའི་རྒྱུ་དལ་འབྱོར་རྙེད་དཀའ་བསམ་ཚར་དུས་</a><a data-m="1217375" data-d="3435">བརྩོན་འགྲུས་ཀྱི་ལྕག་འདེབས་པའི་ཕྱིར་དུ་འཆི་བ་མི་རྟག་པ་སྒོམ་དགོས་རྒྱུ་རེད་</a><a data-m="1220810" data-d="3574">དེ་ནི་།ཕྱི་ནང་སྣོད་བཅུད་གང་ལ་ཡང་། །མཐའ་བཞིའི་ཕྱག་རྒྱས་བཏབ་པའི་ཕྱིར། །</a><a data-m="1224384" data-d="3499">ནམ་འཆི་ཆ་མེད་བློས་བསྐུལ་ཏེ། །སྙོམ་ལས་ལེ་ལོའི་ཞགས་པ་ཕྲོལ། </a><a data-m="1227883" data-d="3790">གསུང་རྒྱུ་དེ་རེད་དེས་ན་ད་ལྟ་ང་རང་ཚོས་དལ་འབྱོར་གྱི་ལུས་ཐོབ་</a><a data-m="1231673" data-d="1747">ཆོས་ལ་བརྩོན་མི་ནུས་མཁན་དང་</a><a data-m="1233420" data-d="4775">དཔེར་ན་མི་ཞིག་འཆི་ནད་ཕོག་ནས་ཤི་འགྲོ་བའི་ཐག་ཆོད་དེ་འདྲའི་བསམ་རྒྱུ་ཞིག་རེད་ནའང་</a><a data-m="1238195" data-d="3265">ད་དུང་ཚེ་འདིའི་ཕྱི་ཤོས་ལ་བསམ་བློ་གཏོང་ཏེ་འབྱོར་བ་ལོངས་སྤྱོད་</a><a data-m="1241460" data-d="2381">བདེ་སྐྱིད་འདི་འདྲའི་དགོས་ས་འགི་བསམ་མནོ་ལས་</a><a data-m="1243841" data-d="4274">ང་ཕྱི་མ་ལ་འཇིགས་སྐྲག་ཆེན་པོ་ཡོད་བསམ་པ་སེམས་ཀྱི་དྲན་ཤེས་ཀྱི་མ་རེད་</a><a data-m="1248115" data-d="4763">དེ་མི་དྲན་པ་གང་རེད་ཟེར་ན་འཆི་བ་མི་རྟག་པ་རྒྱུད་ལ་མ་སྐྱེ་པ་དེའི་སྐྱོན་རེད་</a><a data-m="1252878" data-d="9380">འཆི་བ་མི་རྟག་པ་དེ་རྒྱུད་ལ་སྐྱེ་བར་བྱེད་པ་དེ་ལ་ཕྱི་སྣོད་ཀྱི་འཇིག་རྟེན་ལ་བསམ་ཏེ་</a><a data-m="1262258" data-d="3714">མ་འོང་པ་ན་མེ་བདུན་ཆུ་གཅིག་གིས་འཇིག་འགྲོ་གི་རེད་</a><a data-m="1265972" data-d="4539">ད་ལྟ་ཡིན་ནའང་དཔེར་ན་ད་ལྟ་དབྱར་ལོ་འདབས་རྒྱས་པའི་དུས་སུ་མེ་ཏོག་མང་པོ་བཀྲ། </a><a data-m="1270511" data-d="4026">ཤིང་ལོ་ཐམས་ཅད་རྒྱས། ནམ་མཁའ་ནས་བདུད་རྩིའི་ཆར་པ་བབས་འདི་འདྲ་རེད་དུས་</a><a data-m="1274537" data-d="4589">སང་ཉིན་སྟོན་ཁའི་དུས་ཡིན་ན་ལོ་ཏོག་ཕར་བསྡུ་ཚར་དུས་ས་ཐམས་ཅད་སྐྱ་བོ་རུ་འགྱུར། </a><a data-m="1279126" data-d="3915">ཤིང་ལོ་ཐམས་ཅད་སར་ལྷུང་དེ་དུས་སྟོན་འབྲས་བུའི་དུས་རྫོགས། </a><a data-m="1283041" data-d="3423">གནམ་ས་འཁྱག་གིས་བསྡམ་དགུན་གྲང་ལྷག་གི་དུས། </a><a data-m="1286464" data-d="6213">དཔྱིད་སོ་ནམས་ཀྱི་དུས་ན་ཡང་ས་བོན་ཕར་འདེབས་པའི་དུས་ཚོད་དེ་ལྟར་དུ་འགྱུར་འགྲོ་གི་ཡོད་རྒྱུ་རེད་</a><a data-m="1292677" data-d="2271">ཡང་ནས་ཡང་དུ་ཕྲ་བའི་སྒོ་ནས་སམས་ན་</a><a data-m="1294948" data-d="5037">དཔེར་ན་དེ་རིང་ཉི་མ་དྲོན་པོ་ཤར་ཡོད་ནའང་སང་ཉིན་ཡང་གནམ་གྲང་མོ་ཆགས་ཏེ་</a><a data-m="1299985" data-d="3027">ཆར་པ་གཏོང་ཡོང་རྒྱུ་རེད་དེིའི་ཕྱིར་སྣོད་ཀྱི་འཇིག་རྟེན་ལ་བསམ་ན་</a><a data-m="1303012" data-d="3024">རྟག་པ་བརྟན་པ་ཡོད་མ་རེད་ནང་བཅུད་ཀྱི་སེམས་ཅན་ལ་བསམས་ན་</a><a data-m="1306036" data-d="4133">སྔོན་གྱི་དུས་སུ་རྒྱ་གར་ལ་སངས་རྒྱས་བཅོམ་ལྡན་འདས་དང་དགྲ་བཅོམ་པ་ཁྲི་ཕྲག་མང་པོ་</a><a data-m="1310169" data-d="4877">པཎྡི་ཏ་མང་པོ་བྱོན་ཡོད་རེད། བོད་གང་ཅན་གྱི་ལྗོངས་སུ་མཁས་གྲུབ་ག་ཚད་བྱོན་པ་དེ་ཐམས་ཅད་</a><a data-m="1315046" data-d="2348">སྐུ་མྱ་ངན་ལས་འདས་པའི་ཚུལ་བསྟན་ཡོད་རེད་</a><a data-m="1317394" data-d="2784">མི་བསོད་ནམས་ཆེན་པོ་ཆོས་རྒྱལ་མེས་དབོན་རྣམ་གསུམ་ཟེར་བ་དང་</a><a data-m="1320178" data-d="3865">གླིང་གཞི་མངའ་འོག་བདག་པོ་འཁོར་ལོའི་བསྒྱུར་བའི་རྒྱལ་པོ་ལ་སོགས་པ་ག་ཚད་བྱོན་པ་</a><a data-m="1324043" data-d="2956">དེ་ཐམས་ཅད་ཀྱང་མི་རྟག་པའི་ཚུལ་བསྟན་འགྲོ་རྒྱུ་དེ་རེད། </a><a data-m="1326999" data-d="4718">དེས་མ་ཚད་པ་ང་ཚོ་སྙིགས་མའི་སྐྱེ་བོ་ཟེར་མཁན་དེ་སྲོག་དང་ལུས་གཉིས་པོ་འདི་</a><a data-m="1331717" data-d="3695">རླུང་གསེབ་ཀྱི་མར་མེ་ལྟ་བུ་རེད་དུས་ནམ་འཇིག་འགྲོ་ཤེས་རྒྱུ་མ་རེད་དུས། </a><a data-m="1335412" data-d="3850">དེའི་ཕྱིར་ན་ནང་བཅུད་ཀྱི་སེམས་ཅན་ལ་བསམ་ན་རྟག་པ་བརྟན་པ་ཡོད་མ་རེད་</a><a data-m="1339262" data-d="3879">དེས་ན་འདུས་བྱས་གྱི་ཆོས་རེད་ཚར་དུས་སྐྱེས་པའི་ཐ་མ་ལ་འཆི། </a><a data-m="1343141" data-d="2946">འདུས་པའི་ཐ་མ་ལ་འབྲལ། བསགས་པའི་ཐ་མ་ལ་འཛད། </a><a data-m="1346087" data-d="5444">མཐོ་བའི་ཐ་མ་ལ་ལྷུང་། ཞེས་མཐའ་བཞི་ཡི་རྒྱས་མ་བཏབས་པ་ཅིག་ཀྱང་མེད་པ་ཡིན་པའི་ཕྱིར་ན། </a><a data-m="1351531" data-d="4360">ནམ་འཆི་ཆ་མེད་པ་དེ་ཡང་ནས་ཡང་དུ་བསྒོམ་ཆོས་སྒྲུབ་པ་ཐམས་ཅད་</a><a data-m="1355891" data-d="3189">ཡར་དགེ་བ་ལ་བཀོད་བྱེད་རེད་དཔེར་ན། དགེ་བསྐོས་ལྟ་བུ་རེད་</a><a data-m="1359080" data-d="3794">འཆི་བ་མི་རྟག་པ་དེ་ཡང་ནས་ཡང་དུ་དྲན་ཐུབ་ན་དེས་འཆི་བ་དེ་དྲན་འོང་དུས་</a><a data-m="1362874" data-d="4504">འཆི་བ་ལ་ཕན་བྱེད་ཆོས་ཡིན་པ་དེ་ཤེས་ཀྱི་རེད། ཆོས་རང་ཤུགས་ཀྱི་བྱེད་འོང་རྒྱུ་རེད་དུས་</a><a data-m="1367378" data-d="4132">དེའི་ཕྱིར་ན་ནམ་འཆི་ཆ་མེད་དེ་བློ་ལ་ཡང་ནས་ཡང་དུ་བསྐུལ་འདེབས་བྱ་རྒྱུ་དེ་</a><a data-m="1371510" data-d="15078">ཚེ་འདིར་ཟས་ཞིམ་པོ་གོས་དྲོ་པོ་སྣང་བ་སྐྱིད་པོ་བྱེད་བསྡད་རྒྱུའི་23-00 ཆོས་ལ་ཁ་སྐོར་བ་ཡིན་ཟེར་ན། ཆོས་ཡང་དག་པ་ཞིག་མ་གྲུབ་ཚར་རེད་དེའི་ཕྱེར་ན་སྙོམ་ལས་ལེ་ལོའི་ཞག་ཁྲོལ་དང་གསུང་དུས་བཀའ་བ་སྤྱད་དེ་མ་བརྩོན་ཟེར་བའི་དོན་རེད། གསུམ་པ་ལས་འབྲས་བསླུ་མེད་ཀྱིས་རྒྱུ་འབྲས་རྟེན་འབྲེལ་ལ་ཡིད་ཆེས་ནི། ། འཆི་ཚེ་དཀར་ནག་ལས་འབྲས་ཀྱིས། །རྗེས་སུ་འབྲང་ལས་གཞན་མིན་ན། ། སྙིང་ནས་དགེ་སྡིག་བླང་དོར་ལ། །རྣམ་པ་གཅིག་ཏུ་དམ་བཅའ་བརྟན། ཞེས་གསུང། ངེད་ཏོས་ཀྱི་ལུས་དང་སེམས་གཉིས་པོ་དེ་སོ་སོ་བྲལ་ནས་ཤི་འགྲོ་བའི་ཚེ་ན། </a><a data-m="1386588" data-d="4084">རང་བཞིན་གྱི་མེ་ཤི་བ་འདྲ་དང་ཆུ་སྐམ་པ་འདྲ་ཡིན་ན་ཅི་དགོས་རྒྱུ་མ་རེད། </a><a data-m="1390672" data-d="3484">དེ་འདྲ་མ་རེད་ད་ལྟ་སྐྱིད་པོ་བྱུང་ན་ལུས་འདི་ཤུལ་ལ་བཞག</a><a data-m="1394156" data-d="4685">རྣམ་ཤེས་དེ་བར་དོ་ལ་འཁྱམས་འགྲོ་བའི་ཚེ་ན་ལས་དགེ་སྡིག་གཉིས་པོ་ཁུར་པོ་རེད། </a><a data-m="1398841" data-d="5050">དེ་རྒྱབ་ལ་ཁུར་འགྲོ་དགོས་དུས་ལས་དགེ་སྡིག་གཉིས་པོ་དེ་དང་རྣམ་ཤེས་དེ་</a><a data-m="1403891" data-d="3179">ལྷན་གཅིག་འགྲོགས་ཡོང་དུས་བར་དོ་འཇིགས་སྐྲགས་ཀྱི་ཡུལ་ལ་ཕྱིན་23-31</a><a data-m="1407070" data-d="3860">ལས་དཀར་པོ་དགེ་བའི་ལས་ཞིག་བྱས་ཡོད་ན་མཐོ་རིས་ལ་འགྲོ་ཆོག་གི་རེད་</a><a data-m="1410930" data-d="4528">ནག་པོ་སྡིག་པའི་ལས་བྱས་ན་མི་འདོད་བཞིན་དུ་ངན་སོང་ལ་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1415458" data-d="2804">བར་དོའི་ནང་སླེབ་ཚར་དུས་རང་ལ་རང་དབང་གཏན་ནས་ཡོད་མ་རེད། </a><a data-m="1418262" data-d="5147">དེའི་ཚེ་ན་ཁམས་གསུམ་འཁོར་བའི་མཐོ་བ་མཐོ་རིས་གསུམ་གྱི་སྐྱེ་སྲིད་ཡིན་ན་</a><a data-m="1423409" data-d="4531">དགེ་བས་བཟོས་རེད། དམའ་བ་ངན་སོང་གསུམ་གྱི་སྡུག་བསྔལ་ཡིན་ན་སྡིག་པས་བཟོས་སོང་རེད། </a><a data-m="1427940" data-d="5214">དེ་ཡིན་དུས་དགེ་སྡིག་གཉིས་པོ་འདིས་སེམས་ཅན་གྱི་རྒྱུད་ལ་</a><a data-m="1433154" data-d="2597">ཀུན་གཞི་ཟེར་མཁན་གཅིག་ཡོད་རེད། ཀུན་གཞི་དེའི་སྟེང་ལ་</a><a data-m="1435751" data-d="1729">དགེ་སྡིག་གི་བག་ཆགས་དེ་བཞགས་ཚར་དུས་</a><a data-m="1437480" data-d="4477">ཚོང་པ་ཆེན་པོའི་བུ་ལོན་བཞིན་དགེ་སྡིག་གི་ལས་གང་བསགས་ཡོད་པ་</a><a data-m="1441957" data-d="4506">ཡང་ན་གཉེན་པོ་གཅིག་གི་ཉམས་འགྲོ་རྒྱུ་རེད། ཡང་ན་རྣམ་སྨིན་མྱོང་ཚར་ན་ཉམས། ཡང་ན་ཉམས་རྟོགས་ཅན་གྱིས་ཉམས་སུ་བླང་བ་ལས་ཟད་པ་མ་གཏོགས་</a><a data-m="1446463" data-d="3424">བསྐལ་པ་བརྒྱ་རུ་སོང་ནའང་དགེ་སྡིག་གི་ལས་དེ་ཆུད་ཟ་གི་མ་རེད་</a><a data-m="1449887" data-d="3215">ལས་ནི་ལུས་དང་དྲི་མ་བཞིན་དུ་རྗེས་སུ་འབྲང་འོང་གི་རེད། </a><a data-m="1453102" data-d="4441">ཤུལ་དུ་ད་ལྟ་ང་ཚོའི་དཔེར་ན་མི་ཤི་སོང་ན་རོ་ཤུལ་དུ་བཞག་པ་འདྲ་བྱས་ནས་</a><a data-m="1457543" data-d="3687">ལས་ཤུལ་དུ་བཞག་རྒྱུ་ཡོད་རྒྱུ་མ་རེད་དེའི་ཕྱིར་ན་རྗེས་སུ་འབྲང་བ་ནི་</a><a data-m="1461230" data-d="3995">སེམས་ཅན་ཐམས་ཅད་ལ་ལས་ཀྱི་གཞན་དབང་ཡིན་པ་དཔེར་ན། </a><a data-m="1465225" data-d="3644">འཕགས་པ་དགུར་ཆུང་ཟེར་མཁན་དེ་དགྲ་བཅོམ་པའི་གོ་འཕང་ཐོབ་ནའང་</a><a data-m="1468869" data-d="4283">མཐའ་མ་མུ་གེ་ཡིས་མནར་དགོས་བྱུང་དེ་གང་ཡིན་ཟེར་ན་སྐྱེ་བ་སྔ་མ་ལས་</a><a data-m="1473152" data-d="3218">སྦྱིན་བ་མ་བཏང་སེར་སྣའི་དབང་དུ་སོང་བསྡད་པའི་སྒྲིབ་པ་ཡིན་གསུངས། </a><a data-m="1476370" data-d="13431">སངས་རྒྱས་བཅོམ་ལྡན་འདས་ཀྱི་ཉན་ཐོས་རྫུ་འཕྲུལ་ཅན་གྱིས་དེ་ལྟ་བུ་མྱོང་ཡོད་རྒྱུ་རེད་དུས། </a><a data-m="1489801" data-d="4232">ལས་རྒྱུ་འབྲས་བསླུ་བ་མེད་པ་ལ་བསམ་ནས་ད་ལྟ་རང་གི་ལུས་ལ་ན་ཚ་</a><a data-m="1494033" data-d="4315">སེམས་ལ་སྡུག་བསྔལ་མེད་པའི་སྐབས་འདིར། ལས་དགེ་བ་སྒྲུབ་སྡིག་པ་སྤང། </a><a data-m="1498348" data-d="3712">དེ་སྔོན་ཡན་ཆད་སྡིག་པ་བྱས་པ་ཡིན་ནའང་སྙིང་ཐག་པ་ནས་བཤགས་</a><a data-m="1502060" data-d="6947">དགེ་བ་སྣ་རེ་ཡིན་ན་རང་གི་དངོས་སུ་སྒྲུབ་ཐུབ་ན་དགེ་བ་རྒྱ་ཆེན་པོ་</a><a data-m="1509007" data-d="3355">རྒྱུད་ལ་རང་ཤུགས་ཀྱི་འགྲུབ་འོང་ན་སྡིག་པ་འང་རང་བཞིན་གྱིས་འདག་འགྲོ་རྒྱུ་རེད། </a><a data-m="1512362" data-d="1986">དེས་ན་ལས་འབྲས་བསླུ་བ་མེད་པའི་ཚུལ་འདི་ལ་</a><a data-m="1514348" data-d="1861">ཡང་ནས་ཡང་དུ་ཡག་པོ་ཞིག་བསམས་ཐུབ་ན་</a><a data-m="1516209" data-d="3739">རྗེ་བཙུན་མི་ལ་རས་པ་ཁོང་སྐུ་ཚེ་སྟོད་ལ་སྡིག་པ་མང་པོ་བསགས་བཞག་དུས་</a><a data-m="1519948" data-d="2301">དམྱལ་བ་མ་གཏོགས་འགྲོ་ས་ཡོད་མ་ཐིས་དགོངས་ཏེ་</a><a data-m="1522249" data-d="3948">ལྷོ་བྲག་མར་པ་ལོ་ཙཱ་བསྟེན། སྐུ་སྲོག་ལ་མ་བལྟས་པའི་དཀའ་བ་སྤྱད། </a><a data-m="1526197" data-d="3168">སྐུ་ཚེ་ཅིག་གི་སྟེང་ལ་ཟུང་འཇུག་རྡོ་རྗེ་འཆང་གི་གོི་འཕང་བརྙེས་ཡོད་རེད་</a><a data-m="1529365" data-d="4519">ཡོན་ཏན་རྩ་བ་འདི་ལས་རྒྱུ་འབྲས་ལ་ཡིད་ཆེས་པ་དེ་ལས་བྱུང་བ་ཡིན་གསུང་རེད་</a><a data-m="1533884" data-d="3407">དེའི་ཕྱིར་ན་ངེད་ཚོ་ཐམས་ཅད་ཀྱིས་རྩ་བ་ལས་འབྲས་ལ་ཡིད་ཆེས་བྱེད། </a><a data-m="1537291" data-d="3143">ཁྲིད་ཡིག་གི་ནང་ལ་དགེ་བ་ལ་ཕན་ཡོན་ག་ཚད་གསུང་གི</a><a data-m="1540434" data-d="4156">སྡིག་པ་ལ་ཉེས་དམིགས་ག་ཚད་གསུང་གི དེའི་དོན་དུ་དགེ་བ་སྒྲུབ་སྡིག་པ་སྤང་སྟེ་</a><a data-m="1544590" data-d="3830">དགེ་སྡིག་བླང་དོར་བྱེད་པའི་སྒོ་ནས་ཅིག་ཏུ་དམ་བཅའ་བརྟན་པོ་བྱས་ན་། </a><a data-m="1548420" data-d="3271">དགེ་བ་ཆུང་ངུ་ཙམ་ལ་ཡང་། །མི་ཕན་སྙམ་དུ་བརྙས་མི་བྱེད། །</a><a data-m="1551691" data-d="2909">ཆུ་ཡི་ཐིགས་པ་བསག་པས་ཀྱང་། །སྣོད་ཆེན་རིམ་གྱིས་གང་བར་འགྱུར། །</a><a data-m="1554600" data-d="2987">སྡིག་པ་ཆུང་ངུ་ཙམ་ལ་ཡང་། །མི་གནོད་སྙམ་དུ་བརྙས་མི་བྱ། །</a><a data-m="1557587" data-d="5079">མེ་སྟག་ཕྲ་མོ་རྩམ་གྱིས་ཀྱང་། །རྩ་ཕུང་རི་ཙམ་བསྲེག་པར་བྱེད། </a><a data-m="1562666" data-d="2964">ཟེར་བ་དེ་རེད། ལས་འབྲས་ལ་ཡིད་ཆེས་བརྟན་པོ་སྐྱེ་བར་བྱས་ན་</a><a data-m="1565630" data-d="1826">ཆོས་རང་ཤུགས་ཀྱིས་འགྲུབ་ཚར་ཡོད་རེད་</a><a data-m="1567456" data-d="2243">དེ་ཡིན་པའི་དབང་གིས་སངས་རྒྱས་བཅོམ་ལྡན་འདས་ཀྱིས་</a><a data-m="1569699" data-d="2302">བཀའ་དང་པོ་བདེན་བ་བཞི་ཡི་ཆོས་འཁོར་བསྐོར་དུས། </a><a data-m="1572001" data-d="2022">སྡུག་བསྔལ་གྱི་བདེན་པ་ཤེས་པར་བྱ་བ་དང་། </a><a data-m="1574023" data-d="2193">ཀུན་འབྱུང་གི་བདེན་བ་སྤང་བར་བྱ་བ་གཉིས། </a><a data-m="1576216" data-d="2829">འཁོར་བ་སྡུག་བསྔལ་གྱི་རང་བཞིན་བསྟན་བྱེད་དང། </a><a data-m="1579045" data-d="4515">ལས་རྒྱུ་འབྲས་ལ་ཡིད་ཆེས་པ་དེར་རེད་ལས་འབྲས་ལ་ཡིད་ཆེས་ཡང་དག་པ་ཅན་ཞིག་ཡོད་ཚར་ན། </a><a data-m="1583560" data-d="3445">ཉམས་དང་རྟོགས་པ་ཆེན་པོ་མེད་ནའང་མཐོ་རིས་ཐོབ་འགྲོ་ལེ་མ་གཏོགས་</a><a data-m="1587005" data-d="2068">ངན་སོང་ལ་གཏན་ནས་འགྲོ་སྲིད་ཀྱི་མ་རེད་དུས། </a><a data-m="1589073" data-d="1527">དེ་ལྟ་བུའི་བསམ་བློ་གཏོང་ནས་</a><a data-m="1590600" data-d="4322">མི་དགེ་བའི་ལས་འབྲས་ཀྱིས་བྱས་བཞག་པའི་འབྲས་བུ་དེ་གང་རེད་ཟེར་ན། ཁམས་གསུམ་འཁོར་བ་རེད། བཞི་པ་འཁོར་བའི་ཉེས་དམིགས་ཀྱིས་</a><a data-m="1594922" data-d="4074">བཅོས་མིན་ངེས་འབྱུང་བསྐྱེད་པ་ནི། ཁམས་གསུམ་འཁོར་བ་སྡུག་བསྔལ་གྱི་རང་བཞིན་ཤེས། ངེས་འབྱུང་སྐྱེས་པ་དེའང་། །</a><a data-m="1598996" data-d="2849">འཁོར་བ་གར་སྐྱེས་རྣམ་གསུམ་གྱི། །སྡུག་བསྔལ་རྒྱུ་འབྲས་ཀྱིས་གཟེར་ཕྱིར། །</a><a data-m="1601845" data-d="3190">ལྟར་སྣང་བདེ་བ་གང་ལ་ཡང་། །བཅོས་མིན་ངེས་འབྱུང་དྲག་པོ་བསྐྱེད། </a><a data-m="1605035" data-d="3424">གསུང་དུས་འཁོར་བ་ཟེར་མཁན་དེ་མཐོ་སྲིད་པའི་རྩེ་མོ་ནས་དམའ་ན་རག་</a><a data-m="1608459" data-d="3395">དམྱལ་ཁམས་ཡན་ཆོད་གང་ན་སྐྱེས་ན་དེ་ཁམས་གསུམ་འཁོར་བ་རེད་</a><a data-m="1611854" data-d="3709">འཁོར་བ་དེ་ཉིད་ལ་ངན་སོང་གསུམ་ཡོད་</a><a data-m="1615563" data-d="4405">དེ་ན་སྡུག་བསྔལ་སྔ་མ་མ་སངས་བའི་སྟེང་དུ་སྡུག་བསྔལ་ཕྱི་མ་འོང་དུས་སྡུག་བསྔལ་གྱི་སྡུག་བསྔལ། </a><a data-m="1619968" data-d="3107">མཐོ་རིས་ལྷ་དང་མི་ལྟ་བུ་ཡིན་ནའང་ད་ལྟ་ཟས་གོས་ལོངས་སྤྱོད་</a><a data-m="1623075" data-d="6004">བདེ་བ་ཕྲ་མོ་ཙམ་ཞིག་ཡོད་རྒྱུ་རེད་དེ་ཡོད་ནའང་འདི་སྐྱེ་བ་སྔ་མའི་ཟག་བཅས་དགེ་བའི་ལས་ཀྱི་འབྲས་བུ་ཡིན་རྒྱུ་རེད། </a><a data-m="1629079" data-d="4028">ད་ལྟ་ཟས་གོས་ལོངས་སྤྱོད་ཆགས་ཞེན་གྱི་སྒོ་ནས་སྡིག་པ་མང་པོ་བྱས་ན། </a><a data-m="1633107" data-d="2978">ཟས་གོས་ལོངས་སྤྱོད་ཐམས་ཅད་ཀྱིས་སྡིག་པ་འགྲུབ་སླ་རེད་དུས། </a><a data-m="1636085" data-d="3842">རྒྱུ་སྡིག་པ་རེད་སོང་དུས་མ་འོང་པ་ན་སྡུག་བསྔལ་དུ་འགྱུར་རྒྱུ་མ་གཏོགས་</a><a data-m="1639927" data-d="3866">བདེ་བ་ལ་འགྱུར་འགྲོ་གི་མ་རེད་ཁམས་གོང་མ་བསམ་གཏན་དང་གཟུགས་མེད་ཟེར། </a><a data-m="1643793" data-d="4276">ལུས་འོད་ཀྱི་རང་བཞིན་དུ་ཞི་གནས་དང་ལྡན་པའི་ལྷ་ཡོད་རེད་</a><a data-m="1648069" data-d="4362">དེ་ལའང་འཇིག་རྟེན་པའི་བསམ་གཏན་རེད་སོང་དུས་ཏིང་ངེ་འཛིན་གྱི་འཇུག་པ་ཟད་ཚར་འགྲོ་དུས་</a><a data-m="1652431" data-d="2619">སླར་ཡང་འཁོར་བ་ལ་མར་འཁྱམས་འགྲོ་རྒྱུ་མ་གཏོགས་ཡོད་མ་རེད་</a><a data-m="1655050" data-d="1887">དེ་ལའང་སྡུག་བསྔལ་གྱིས་ཁྱབ་བསྡད་ཡོད་པའི་ཕྱིར་ན། </a><a data-m="1656937" data-d="3622">ཁྱབ་པ་འདུ་བྱེད་ཀྱི་སྡུག་བསྔལ་ཁོ་ན་ཡིན་པའི་གནས་རེད། </a><a data-m="1660559" data-d="5539">དཔེར་ན་ད་ལྟ་མཐོ་རིས་ལྷ་དང་ལྷ་མ་ཡིན་མི་གསུམ་པོ་འདི་དག་ཡིན་ན་</a><a data-m="1666098" data-d="2835">ཕལ་ཆེར་དགེ་བའི་ལས་ཀྱི་རྒྱུ་དེ་བསགས་བསྡད་ཡོད་རེད། </a><a data-m="1668933" data-d="5045">དགེ་སྡིག་མང་པོ་བྱས་པའི་ལས་ཀྱི་རྒྱུ་དེ་བསག་བསྡད་རེད་</a><a data-m="1673978" data-d="1720">དམྱལ་བ་ཡི་དྭགས་དུད་འགྲོ་གསུམ་འདྲ་ཡིན་ན་</a><a data-m="1675698" data-d="2394">མི་དགེ་བའི་ལས་ཀྱི་འབྲས་བུ་དེ་ཉམས་སུ་མྱོང་ཡོད་རེད་དུས་</a><a data-m="1678092" data-d="2526">དོན་དུ་ལས་རྒྱུ་འབྲས་ཀྱི་ནང་དུ་ཚུད་ཚར་ན་</a><a data-m="1680618" data-d="2208">སྡུག་བསྔལ་གྱི་རང་བཞིན་ལས་གཏན་ནས་མ་འདས་པ་རེད། </a><a data-m="1682826" data-d="2659">སྡུག་བསྔལ་གྱི་རང་བཞིན་ཤེས་པར་བྱ་བ་དེ་གང་ཡིན་ཞེ་ན་</a><a data-m="1685485" data-d="4980">ང་ཚོ་ནང་པ་སངས་རྒྱས་པ་ཟེར་མཁན་དེས་ཁམས་གསུམ་འཁོར་བ་འདི་སྡུག་བསྔལ་གྱི་རང་བཞིན་ཡིན། </a><a data-m="1690465" data-d="3904">ཁམས་གསུམ་འཁོར་བ་འདིའི་ནང་དུ་གནས་བསྡད་ནས་བཟུང་</a><a data-m="1694369" data-d="3235">རྒྱལ་པོས་བཙོན་དོང་ནང་བཅུག་བསྡད་པ་ལྟ་བུ་ཅན་ཞིག་འདི་ནས་</a><a data-m="1697604" data-d="2579">ནམ་ཐར་འོང་བསམ་རྒྱུའི་ངེས་འབྱུང་གཅིག་མེད་ན། </a><a data-m="1700183" data-d="4920">ལྟར་སྣང་ཙམ་གྱིས་ཆོས་སྒྲུབ་བློ་བྱས་ནའང་ཚེ་རིང་བ། ཟས་གོས་ལོང་སྤྱོད་ཆེ་བ། </a><a data-m="1705103" data-d="2430">བྱ་བ་ལམ་དུ་འགྲོ་བྱེད་ལྟ་བུ་ཅིག་ལ་བསམ་ན་</a><a data-m="1707533" data-d="2337">བསམ་བློ་ཕྱིན་ཅི་ལོག་ཏུ་འགྱུར་ཚར་བསྡད་དུས་</a><a data-m="1709870" data-d="1651">ངེས་འབྱུང་གི་བསམ་བློ་མ་བྱུང་བ་རེད་</a><a data-m="1711521" data-d="4026">དཔེར་ན་དགེ་ཚུལ་སློང་གི་སྡོམ་བ་ལྟ་བུ་ཅིག་ཞུས་ནའང་ཁམས་གསུམ་འཁོར་བ་</a><a data-m="1715547" data-d="2273">སྡུག་བསྔལ་གྱི་རང་བཞིན་ལས་ཐར་བར་བྱ་བའི་ཕྱིར་དུ་</a><a data-m="1717820" data-d="3149">ངས་སོ་སོ་ཐར་པའི་སྡོམ་པ་འདི་རྒྱུད་ལ་ལེན་དགོས་བསམ་ནས་</a><a data-m="1720969" data-d="3967">ངེས་འབྱུང་གི་བསམ་པ་སྐྱེས་ན་སོ་ཐར་མཚན་ཉིད་པ་སྒྲ་ཇི་བཞིན་དུ་སྐྱེ་ཡོང་རྒྱུ་རེད་དུས། </a><a data-m="1724936" data-d="2740">དེའི་ཕྱིར་ན་སྡུག་བསྔལ་རྒྱུ་འབྲས་ལས་མ་འདས་པའི་ཕྱིར་ན། </a><a data-m="1727676" data-d="3482">ད་ལྟ་ང་ཚོ་མཐོ་རིས་མི་ཡི་ལུས་ཐོབ་པ་ཡིན་དུས་</a><a data-m="1731158" data-d="3590">མཐོ་རིས་མི་ཡི་ལུས་ཐོབ་པ་དེ་ལས་ངེས་འབྱུང་སྐྱེ་དཀའ་བ་དང་སྒྲིབ་སྦྱོང་བྱེད་དཀའ་བ་ནི་གང་ཡང་ཡོད་མ་རེད། </a><a data-m="1734748" data-d="2975">ཟས་གོས་ལོང་སྤྱོད་ཀྱི་བདེ་བ་དང་ལྡན་པ། </a><a data-m="1737723" data-d="3832">མཐུན་གྲོགས་བརྩེ་དགའ་དང་ལྡན་པའི་བདེ་བ་གང་ལའང་སྙིང་པོ་མེད་བསམ་དགོས་རེད། </a><a data-m="1741555" data-d="3742">དཔེར་ན་བདེ་སྐྱིད་ལོངས་སྤྱོད་ཀྱི་མཐུན་རྐྱེན་ཕུན་སུམ་ཚོགས་པ་ལོན་པ་ཡིན་ནའང་</a><a data-m="1745297" data-d="2276">འདི་ཐམས་ཅད་རྨི་ལམ་དང་སྒྱུ་མ་ལྟ་བུ་ཡིན་བསམ། </a><a data-m="1747573" data-d="3040">ཞེན་པ་མེད་པར་མ་བྱས་ན་དེ་ནས་ཞེན་ཅིང་ཆགས་ཚར་ན། </a><a data-m="1750613" data-d="3473">འདོད་ཁམས་ཀྱི་མི་རེད། ཆོག་ཤེས་ཀྱི་བདེ་བ་དེ་གཏན་ནས་ཡོད་ཐུབ་རྒྱུ་མ་རེད་དུས་</a><a data-m="1754086" data-d="3599">དེ་མེད་པ་དེ་ལ་བརྟེན་ནས་སླར་ཡང་ལས་བསག་ཡོང་རྒྱུ་རེད་དུས་</a><a data-m="1757685" data-d="3186">ངེས་འབྱུང་དྲག་པོ་ཞིག་བསྐྱེད་ནས་འཁོར་བ་སྡུག་བསྔལ་གྱི་རང་བཞིན་</a><a data-m="1760871" data-d="1410">ཤེས་པར་བྱ་བའི་དགོས་པ་དེ་རེད། </a><a data-m="1762281" data-d="3728">ལྔ་པ་ཐར་ལམ་གྱི་རྩ་བ་བཤེས་གཉིན་བསྟེན་ཚུལ་གྱིས་ཡང་དག་པའི་ལམ་དུ་བཙུད་དགོས་པ་ནི། དེ་ལྟ་བུ་འཁོར་བ་སྡུག་བསྔལ་གྱི་རང་བཞིན་དེ་ལས་ཐར་བ་བྱ་བའི་ཕྱིར་དུ་</a><a data-m="1766009" data-d="3945">མཚན་ལྡན་གྱི་བླ་མ་དགེ་བའི་བཤེས་གཉེན་གཅིག་བསྟེན་དགོས་རྒྱུ་རེད། དེ་བསྟེན་པའི་ཚུལ། །</a><a data-m="1769954" data-d="3433">དེ་ཕྱིར་དེ་ལས་འདྲེན་ནུས་པ། །མཚན་ལྡན་དགེ་བའི་བཤེས་གཉེན་མཆོག །</a><a data-m="1773387" data-d="5372">མཉེས་པ་གསུམ་གྱིས་ཉེར་བསྟེན་ནས། །ཚེ་གཅིག་ཐར་པའི་གོ་འཕང་བསྒྲུབ། </a><a data-m="1778759" data-d="2966">གསུང་དུས་ད་འཁོར་བ་སྡུག་བསྔལ་གྱི་རང་བཞིན་དུ་གནས་ཡོད་དུས་དཔེར་ན་</a><a data-m="1781725" data-d="2823">རྐུ་མ་ལྟ་བུ་ཉེས་པ་ཆེན་པོ་བྱས་བཞག་པ་ཞིག་ཡོད་ན། </a><a data-m="1784548" data-d="2947">དེ་དཔོན་པོ་ཆེན་པོ་གཅིག་ལ་མགོ་མ་བཏགས་ན་ཉེས་པ་དེས་</a><a data-m="1787495" data-d="1902">ཁྲིམ་མི་ཕོག་པ་གཏན་ནས་ཡོང་གི་མ་རེད་</a><a data-m="1789397" data-d="3551">དེ་བཞིན་དུ་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་བར་བྱེད་པ་དེ་ལ་</a><a data-m="1792948" data-d="2954">རང་རེ་ཐམས་ཅད་ལས་དང་ཉོན་མོང་པས་གཟིར། </a><a data-m="1795902" data-d="1974">འཁོར་བའི་རྒྱ་མཚོ་ལ་ཞེན་སྡད་ཡོད་རེད། </a><a data-m="1797876" data-d="2857">འཁོར་བ་འདི་ལས་རང་སྟོབས་ཀྱི་ཐར་དགོས་ན་ཐར་ནུས་ཀྱི་མ་རེད་</a><a data-m="1800733" data-d="2674">སྐྱབས་གནས་སྟོབ་ཆེན་པོ་གཅིག་ལ་སྐྱབས་སུ་འཚོལ་བཞག་ན་</a><a data-m="1803407" data-d="2024">འཁོར་བ་དེ་ལས་འདྲེན་ནུས་ཀྱི་རེད་</a><a data-m="1805431" data-d="3129">དེ་ནས་འདྲེན་པར་བྱེད་པ་སྐྱབས་མཆོག་ཏུ་གྱུར་པ་དེ་སུ་ཡིན་ཟེར་ན་</a><a data-m="1808560" data-d="3940">མཚན་ཉིད་ཐམས་ཅད་ཡོངས་སུ་རྫོགས་པའི་དགེ་བའི་བཤེས་གཉེན་ཅིག་བསྟེན། </a><a data-m="1812500" data-d="3774">དགེ་བའི་བཤེས་གཉེན་དེས་ཇི་ལྟར་གསུང་བའི་ཆོས་ལ་ཚུལ་བཞིན་དུ་ཉན་ན་། </a><a data-m="1816274" data-d="3825">བླ་མའི་བྱིན་རླབས་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་གཏེར་མཐོང་འདྲ། </a><a data-m="1820099" data-d="3105">ཟེར་མཁན་དེ་རེད། བླ་མའི་བཀའ་བཞིན་དུ་གཅིག་སྒྲུབ་བཞག་ན་</a><a data-m="1823204" data-d="4720">འཁོར་བ་ནས་ཡར་ཐར་བའི་ལམ་དེ་ཐོབ་མི་འགྲོ་བའི་ཐབས་ཡོད་རྒྱུ་མ་རེད། </a><a data-m="1827924" data-d="2578">དེའི་ཕྱིར་ན་སྔོན་བྱང་ཆུབ་སེམས་དཔའ་ཆེན་པོ་རྣམས་ཀྱིས་</a><a data-m="1830502" data-d="2447">དང་པོ་མཚན་ལྡན་གྱི་དགེ་བའི་བཤེས་གཉེན་བསྟེན། </a><a data-m="1832949" data-d="3028">དེའི་གདམས་ངག་ཟབ་མོ་དེ་ཐོས་བསམ་སྒོམ་གསུམ་གྱིས་གཏན་ལ་ཕབས། </a><a data-m="1835977" data-d="2496">ཐར་བའི་ལམ་ལ་ཞུགས་སོང་བ་ཤ་སྟག་རེད། </a><a data-m="1838473" data-d="2681">ང་ཚོ་ཐམས་ཅད་ཀྱང་མཚན་ལྡན་གྱི་དགེ་བའི་བཤེས་གཉེན་བསྟེན། </a><a data-m="1841154" data-d="1819">དགེ་བའི་བཤེས་གཉེན་བསྟེན་པ་དེ་ལ། </a><a data-m="1842973" data-d="2914">རབ་སྒྲུབ་བའི་མཆོད་པ་ཟེར་བླ་མས་ཆོས་བསྟན་པ་དེ་</a><a data-m="1845887" data-d="3201">སེམས་ཅན་སྡུག་བསྔལ་ལས་གྲོལ་བའི་ཕྱིར་དུ་དགོངས་ནས་ཆོས་བསྟན་གྱིས་ཡོད་རེད། </a><a data-m="1849088" data-d="3179">བླ་མས་ཆོས་བསྟན་པ་དེ་རྩེ་གཅིག་ཏུ་ཉམས་སུ་ལེན་ན་</a><a data-m="1852267" data-d="3270">བླ་མ་མཉེས་བྱེད་ཀྱི་མཆོད་པ་ཐམས་ཅད་ཀྱི་ནང་ནས་མཆོག་ཏུ་གྱུར་པ་དེ་རེད་</a><a data-m="1855537" data-d="2222">དེ་ནས་འབྲིང་ལུས་ངག་གི་མཆོད་པ་ཟེར་དུས། </a><a data-m="1857759" data-d="3590">ང་ཚོས་ལུས་ངག་གི་སྒོ་ནས་བླ་མ་ལ་ཞབས་ཏོག་བྱས་ན་དེ་རེད། </a><a data-m="1861349" data-d="3721">ཐ་མ་ཟང་ཟིང་གི་མཆོད་པ་ཟེར་བ། དཔེར་ན་འཇིག་རྟེན་རྨོངས་པས་བསམ་ན་</a><a data-m="1865070" data-d="2635">བླ་མ་ལ་གསེར་དངུལ་ལ་སོགས་པའི་འབུལ་བ་ཆེན་པོ་ཕུལ་ན་</a><a data-m="1867705" data-d="3358">མཆོད་པ་ཆེན་པོ་ཡིན་བསམ་གྱི་རེད་དེ་དེ་མ་རེད། </a><a data-m="1871063" data-d="1997">བླ་མས་བསྟན་པའི་གདམས་ངག་དེ་ཉམས་སུ་བླངས་ན། </a><a data-m="1873060" data-d="3235">དཔེར་ན་ལྷོ་བྲག་མར་པ་ལོ་ཙཱས་རྗེ་བཙུན་མི་ལ་རས་པ་ལ་</a><a data-m="1876295" data-d="3099">གདམས་ངག་གནང་བ་དེ་ལུས་ངག་ཡིད་གསུམ་གྱི་སྒོ་ནས་</a><a data-m="1879394" data-d="2985">གདམས་ངག་ཐམས་ཅད་རྩེ་གཅིག་ཏུ་གསན་མཛད་</a><a data-m="1882379" data-d="3097">གསན་ཚར་དུས་རི་ཁྲོད་དབེན་པའི་གནས་སུ་མི་མེད་དབེན་པའི་གནས་</a><a data-m="1885476" data-d="3908">བྱ་བཏང་རི་དྭགས་ལྟ་བུ་མཛད་ནས་ཚེ་འདི་དང་སྒྲུབ་པ་མཉམ་པ་མཛད་དུས། </a><a data-m="1889384" data-d="4214">དེ་ནས་ལྷོ་བྲག་མར་པ་ལོ་ཙྰའི་གདན་ས་ཟིན་ནས་སྐུ་བཞི་གོ་འཕང་བརྙེས་སོང་བ་རེད་དུས་</a><a data-m="1893598" data-d="1858">རབ་སྒྲུབ་པའི་མཆོད་པ་ཟེར་རྒྱུ་དེ་རེད། </a><a data-m="1895456" data-d="3859">དེ་གཅིག་བསྟེན་ནས་བླ་མས་ཇི་ལྟར་གསུང་པ་བཞིན་དུ། </a><a data-m="1899315" data-d="4607">ཚེ་གཅིག་ལུས་གཅིག་གི་སྟེང་དུ་ཐར་བ་དང་ཐམས་ཅད་མཁྱེན་པའི་གོ་འཕང་དེ་ཐོབ་འགྲོ་བ་ཡིན་ཟེར། </a><a data-m="1903922" data-d="2670">དེ་ནས་ཐར་བ་ཐམས་ཅད་མཁྱེན་པའི་གོ་འཕང་དེ་ཐོབ་སོང་ན། </a><a data-m="1906592" data-d="4452">ད་ལྟ་འཁོར་བ་སྡུག་བསྔལ་གྱི་རང་བཞིན་དེ་ལའང་མི་ལྷུང་པ་ཅིག་དང་། </a><a data-m="1911044" data-d="2653">ལས་རྒྱུ་འབྲས་བསླུ་བ་མེད་པ་ཡིན་སྔོན་ལས་དེ་དག་གི་སྡིག་པས་མི་གོས་པ་</a><a data-m="1913697" data-d="2848">མི་གནོད་པ་གཅིག་རང་ཤུགས་ཀྱིས་ཡོང་འགྲོ་གི་རེད། </a><a data-m="1916545" data-d="3012">དཔེར་ན་རྒྱལ་པོ་ཆེན་པོ་གཅིག་ལ་མགོ་བཏགས་བཞག་པའི་བློན་པོ་</a><a data-m="1919557" data-d="2428">ཁྲིམས་ལ་གནས་པ་གཅིག་ཡོད་ན་བློན་པོ་ཁོ་རང་ལའང་</a><a data-m="1921985" data-d="3584">ཟས་གོས་ལོངས་སྤྱོད་ཀྱི་བདེ་བ་དང་ལྡན་དགྲ་དང་འཇིགས་པ་གང་གིས་ཀྱང་</a><a data-m="1925569" data-d="3838">འཚེ་ནུས་ཀྱི་མ་རེད་དུས་དཔེ་དེ་བཞིན་དུ། དེ་ལྟ་བུ་ཞིག་དགོས་རྒྱུ་རེད། </a><a data-m="1929407" data-d="3085">གསུམ་པ་ཐུན་མིན་བསགས་སྦྱང་གི་སྔོན་འགྲོ་ལའང་དྲུག ཐར་ལམ་གྱི་སྒོ་འབྱེད་སྐྱབས་འགྲོ ཐེག་ཆེན་གྱི་ལམ་སྲོག་སེམས་བསྐྱེད། ལམ་གྱི་གེགས་སེལ་རྡོར་སེམས་བསྒོམ་བཟླས། ལམ་གྱི་བོགས་འབྱིན་མཎྜལ། ལམ་ཀུན་གྱི་གཞུང་ཤིང་བླ་མའི་རྣལ་འབྱོར། ཕན་ཡོན་དང་བཅས་པའོ། དང་པོ་ཐར་ལམ་གྱི་སྒོ་འབྱེད་སྐྱབས་འགྲོ་ནི། ། དེ་ལྟར་ཡང་ཡང་བསམ་པ་ཡིས། བློ་རྒྱུད་ལས་སུ་རུང་བ་ན། </a><a data-m="1932492" data-d="3027">གསུང་དུས་ད་དེ་ལྟ་བུའི་སྤྱིར་དལ་འབྱོར་རྙེད་དཀའ། </a><a data-m="1935519" data-d="3584">འཆི་བ་མི་རྟག་ལས་རྒྱུ་འབྲས། འཁོར་བའི་ཉེས་དམིགས་བཞི་ཡང་དག་པ་ཞིག་བསམས་ན་</a><a data-m="1939103" data-d="6658">ངེད་ཏོས་ཀྱི་སེམས་འདི་ཐམས་ཅད་ད་ལྟ་སྡིག་པ་མི་དགེ་བའི་ལས་ཁོ་ན་ལ་གོམས་ཏེ་</a><a data-m="1945761" data-d="2353">ཆགས་སྡང་རྨོངས་གསུམ་གྱིས་རྟོག་པ་སྐྱེས་ཡོད་རྒྱུ་རེད། </a><a data-m="1948114" data-d="3671">ད་ལྟ་བློ་ལྡོག་རྣམ་པ་བཞི་པོ་འདི་ཉམས་སུ་ལེན། </a><a data-m="1951785" data-d="3442">བླ་མའི་གདམས་ངག་དེ་ལ་ཐོས་བསམ་སྒོམ་གསུམ་ཡག་པོ་བྱས་ནས་བཟུང་། </a><a data-m="1955227" data-d="5133">དཔེར་ན་ཞིང་ལ་ས་བོན་འདེབས་རན་ཁར་ཞིང་རྨོ་རྐོ་བྱས་བཞག་པ་ལྟ་བུ། </a><a data-m="1960360" data-d="3685">ཆོས་ཀྱི་ཐོག་ལ་ཡར་བསྒྱུར་དགོས་ན་བསྒྱུར་སླ་བོ་ཅན་ཅིག་རེད་ཡོང་རྒྱུ་རེད། </a><a data-m="1964045" data-d="4813">བསྒྱུར་སླ་བོ་རེད་འོང་དུས། དེའི་རྗེས་སུ་ཐུན་མོང་ནང་གི་སྔོན་འགྲོ་ཉམས་སུ་ལེན་དགོས་རེད། </a><a data-m="1968858" data-d="5057">ཐུན་མོང་ནང་གི་སྔོན་འགྲོ་དེ་ལ་ནང་པ་སངས་རྒྱས་པའི་ལམ་ཐམས་ཅད་ཀྱི་རྩ་བ་དེ་གང་རེད་ཟེར་ན་</a><a data-m="1973915" data-d="3027">སྐྱབས་སུ་འགྲོ་བ་དེ་རེད། སྐྱབས་སུ་འགྲོ་བ་དེ་ལའང་</a><a data-m="1976942" data-d="2182">ཐེག་པ་ཆེ་ཆུང་གི་སྐྱབས་འགྲོ་གཉིས་ཡོད་རྒྱུ་རེད། </a><a data-m="1979124" data-d="3441">དེའི་ནང་ནས་ད་ལྟ་ཐེག་པ་ཆེན་པོའི་སྒོ་ནས་སྐྱབས་སུ་འགྲོ་ཚུལ་ཤེས་དགོས་རེད་དུས། །</a><a data-m="1982565" data-d="3338">སྐྱེས་བུ་ཆེན་པོའི་སེམས་ཀྱིས་སུ། དཀོན་མཆོག་གསུམ་ལ་སྐྱབས་སུ་འགྲོ</a><a data-m="1985903" data-d="4021">གསུང་རྒྱུ་དེ་རེད་ད་ལྟ་གོང་དུ་ཞུས་པ་བཞིན་དུ་</a><a data-m="1989924" data-d="2903">འཁོར་བ་སྡུག་བསྔལ་གྱི་རྒྱ་མཚོ་ལས་སྒྲོལ་བར་བྱེད་པ་དེ་ལ་</a><a data-m="1992827" data-d="4082">བླ་མ་མ་གཏོགས་ཡོད་རྒྱུ་མ་རེད་བླ་མ་དེ་ཉིད་ཀྱི་སྐུ་དགེ་འདུན། </a><a data-m="1996909" data-d="1759">གསུང་དམ་ཆོས། ཐུགས་སངས་རྒྱས་རེད། </a><a data-m="1998668" data-d="2375">སྐུ་བླ་མ། གསུང་ཡིད་དམ། ཐུགས་མཁའ་འགྲོ་རེད། </a><a data-m="2001043" data-d="3633">སྐུ་སྤྲུལ་སྐུ། གསུང་ལོངས་སྐུ། ཐུགས་ཆོས་སྐུ། བླ་མ་ཆོས་ཀྱི་སྐུ་ཡི་</a><a data-m="2004676" data-d="2314">སྐུ་གསུང་ཐུགས་ཀྱི་རོལ་པ་ལས་ཚུར་འཆར་འོང་དུས། </a><a data-m="2006990" data-d="2449">སངས་རྒྱས་ཆོས་དགེ་འདུན་གསུམ་ཟེར་མཁན་དེ་རེད། </a><a data-m="2009439" data-d="2271">སངས་རྒྱས་ནི་བླང་དོར་གྱི་གནས་སྟོན་པ་པོ་ད་ལྟ་བླ་མའི་གཟུགས་སུ་ཡོད་པ་དེ་རེད། </a><a data-m="2011710" data-d="4040">ཆོས་ནི་སངས་རྒྱས་ཀྱི་བསྟན་པ་བླ་མས་བསྟན་ཅིང་རང་གི་རྟོགས་པའི་ཆོས་དེ། </a><a data-m="2015750" data-d="1867">ངེད་ཏོས་ཁ་གཏད་ནས་འགྲོ་སའི་ལམ་ལྟ་བུ་དེ་རེད། </a><a data-m="2017617" data-d="5151">དགེ་འདུན་ལམ་ཐག་རིང་པོ་ལ་འགྲོ་དུས་རོགས་པ་རོགས་རམ་ལྟ་བུ་གྲོགས་དེ་དགེ་འདུན་རེད། </a><a data-m="2022768" data-d="2419">དེས་ན་གསང་སྔགས་རྡོ་རྗེ་ཐེག་པའི་ལུགས་ལྟར་དུ་བྱས་ན་</a><a data-m="2025187" data-d="2697">བྱིན་རླབས་ཀྱི་རྩ་བ་བླ་མ། དངོས་གྲུབ་ཀྱི་རྩ་བ་ཡིད་དམ། </a><a data-m="2027884" data-d="2499">ཕྲིན་ལས་གྱི་རྩ་བ་མཁའ་འགྲོ་ཆོས་སྐྱོང་དེ་རེད། </a><a data-m="2030383" data-d="1404">བླ་མ་ཞེས་པའི་མཚན་བརྗོད་བཞག་རེད་མ་གཏོགས་</a><a data-m="2031787" data-d="3280">དོན་དུ་བྱིན་རླབས་གྱི་རྩ་བ་བླ་མ་དང་ཡིད་དམ་གཉིས་སངས་རྒྱས་རེད། </a><a data-m="2035067" data-d="4189">བླ་མས་གསུང་བའི་ཆོས་དེ་རྩེ་གཅིག་ཏུ་ཉམས་སུ་བླང་ན་</a><a data-m="2039256" data-d="4786">དཔའ་བོ་མཁའ་འགྲོ་ཆོས་སྐྱོང་ཐམས་ཅད་མེད་པ་ཐེག་པ་ཆེན་པོའི་དགེ་འདུན་རེད་</a><a data-m="2044042" data-d="6983">དཀོན་མཆོག་གསུམ་པོ་དེ་མདུན་གྱི་ནམ་མཁར་ཚོགས་ཞིང་གི་ཚུལ་དུ། </a><a data-m="2051025" data-d="3073">དབུས་སུ་བླ་མ། མདུན་དུ་ཡིད་དམ། གཡས་སུ་སངས་རྒྱས། </a><a data-m="2054098" data-d="4530">རྒྱབ་ཏུ་ཆོས་དཀོན་མཆོག གཡོན་དུ་ཉན་རང་དང་བྱང་ཆུབ་སེམས་དཔའི་དགེ་འདུན། </a><a data-m="2058628" data-d="2515">མཐའ་སྐོར་དུ་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པ་</a><a data-m="2061143" data-d="4478">བསམས་ཏེ་སྐྱབས་སུ་འགྲོ་སྐྱབས་སུ་འགྲོ་བ་དེ་ལ་རང་གཅིག་པུ་མ་ཡིན་པར་</a><a data-m="2065621" data-d="3560">སྐྱེས་བུ་ཆེན་པོའི་སེམས་ཟེར་དུས། ནམ་མཁའ་དང་མཉམ་པའི་སེམས་ཅན་འདི་ཐམས་ཅད་</a><a data-m="2069181" data-d="2895">དཀོན་མཆོག་གསུམ་གྱི་སྐྱབས་འོག་ཏུ་ཚུད་པ་ཞིག་བྱེད་དགོས། </a><a data-m="2072076" data-d="2791">དེ་ཚུད་པར་བྱེད་པའི་མགྲོན་གཉེར་ལྟ་བུ་དེ་ངས་བྱེད་ཀྱི་ཡིན་</a><a data-m="2074867" data-d="2347">བསམ་པའི་སྐྱེས་བུ་ཆེན་པོ་ལ་བསྟན་པའི་སྒོ་ནས་</a><a data-m="2077214" data-d="5488">སངས་རྒྱས་ལ་སྟོན་པ། ཆོས་ལ་ལམ། དགེ་འདུན་ལ་གྲོགས་ཀྱི་འདུ་ཤེས་ཀྱི་ཚུལ་དུ་སྐྱབས་སུ་སོང་ན། </a><a data-m="2082702" data-d="3520">དཀོན་མཆོག་གསུམ་ཟེར་མཁན་དེ་ལ་ཐུགས་རྗེ་ལ་ཉེ་རིང་ཡོད་རྒྱུ་མ་རེད། </a><a data-m="2086222" data-d="1707">དགོངས་པ་ལ་ཕྱོགས་ལྷུང་ཡོད་རྒྱུ་མ་རེད། </a><a data-m="2087929" data-d="2491">སུས་ཡིད་ཆེས་ཀྱི་དད་པས་གསོལ་བ་ཞིག་བཏབས་འོང་ན། </a><a data-m="2090420" data-d="3270">དེ་མ་ཐག་ཏུ་དཀོན་མཆོག་གསུམ་གྱི་ཐུགས་རྗེའི་བྱིན་གྱིས་བརླབས་ཡོང་རྒྱུ་རེད། </a><a data-m="2093690" data-d="4202">ཡིད་ཆེས་ཀྱི་དད་པ་མེད་ན། དཀོན་མཆོག་གསུམ་ལ་ཐུགས་རྗེའི་བྱིན་རླབས་ཡོད་ནའང་། </a><a data-m="2097892" data-d="3281">རང་གི་རྒྱུད་ལ་བྱི་རླབས་དེ་འཇུག་སྲིད་ཀྱི་མ་རེད། </a><a data-m="2101173" data-d="4809">དཔེར་ན་ནམ་མཁའ་ནས་ཉི་མ་ཤར་འོང་ན་ཆུ་སྣོད་དྭངས་པ་ཡོད་ན་</a><a data-m="2105982" data-d="1841">ཉི་མའི་གཟུགས་བརྙན་དེ་གསལ་པོ་ཞིག་ཤར་འོང་རེད། </a><a data-m="2107823" data-d="2139">ཆུ་སྣོད་དྭངས་པ་མེད་ན་གཟུག་བརྙན་ཤར་གྱི་མ་རེད་</a><a data-m="2109962" data-d="2252">དེ་ཆུ་སྣོད་ཀྱི་སྐྱོན་རེད་མ་གཏོགས་ཉི་མའི་སྐྱོན་མ་རེད། </a><a data-m="2112214" data-d="3374">དཔེ་དེ་བཞིན་དུ་དང་འདོད་ཡིད་ཆེས་ཀྱི་དད་པ་ཡག་པོ་ཞིག་ཡོད་ན། </a><a data-m="2115588" data-d="3881">དཀོན་མཆོག་གསུམ་གྱི་ཐུགས་རྗེའི་བྱིན་རླབས་དེ་གང་ཟག་མཆོག་དམན་སུ་ཡིན་ནའང་འདྲ་</a><a data-m="2119469" data-d="2276">སུས་གསོལ་བ་བཏབ་ན་དེ་ལ་འབྱུང་གི་རེད་</a><a data-m="2121745" data-d="4128">དཀོན་མཆོག་གསུམ་གྱི་ཡོན་ཏན་དང་ཐར་པའི་ཕན་ཡོན་བསམས་ནས་</a><a data-m="2125873" data-d="2624">སེམས་སྤྲོ་བ་སྐྱེས་པ་དེ་དང་བའི་དད་པ་རེད། </a><a data-m="2128497" data-d="5161">ངས་དེ་ལྟ་བུའི་ཡོན་ཏན་དེ་ཐོབ་ན་བསམ་རྒྱུའི་རེ་བ་དང་མོས་པ་ཡོད་རྒྱུ་དེ་འདོད་པའི་དད་པ་རེད། </a><a data-m="2133658" data-d="4572">དཀོན་མཆོག་གསུམ་པོ་འདི་ལ་ཡིད་ཆེས་ཀྱི་དད་པ་ཡོད་དུས་བསླུ་བ་མེད་འདིའི་དོན་ལ་</a><a data-m="2138230" data-d="3311">ངས་སྲོག་བཅད་ན་བློས་གཏོང་ཐུབ་ས་རེད་བསམ་པའི་བློ་ཅན་ཞིག་ཡོད་ན། </a><a data-m="2141541" data-d="3950">དེ་ཕྱིར་མི་ལྡོག་པའི་དད་པ་རེད་དུས། དེ་བསམ་པའི་སྒོ་ནས་སྐྱབས་སུ་འགྲོ་དགོས་རེད། </a><a data-m="2145491" data-d="4725">སྐྱབས་སུ་འགྲོ་ས་དེ་ལ་དཀོན་མཆོག་གསུམ་དང་རྩ་བ་གསུམ་མང་པོ་ཞིག་བཤད་ནའང་</a><a data-m="2150216" data-d="2189">ཚུར་བསྡུ་ན་རང་གི་རྩ་བའི་བླ་མ་གཅིག་ལ་འདུས་རྒྱུ་རེད། </a><a data-m="2152405" data-d="3228">དེས་ན་ཀུན་མཁྱེན་འཇིགས་མེད་གླིང་པས། བློ་བླ་མར་དད་པ་སྐྱབས་འགྲོ་ཡི་མཐར་ཐུག</a><a data-m="2155633" data-d="3269">གསུང་རྒྱུ་དེ་དང་། གུ་རུ་ང་སྒོམ་ང་སྒྲུབ་ང་རྗེས་གཟུང་། </a><a data-m="2158902" data-d="3386">ང་མཐོང་སངས་རྒྱས་ཀུན་མཐོང་ང་ཉིད་ནི། བདེ་གཤེགས་འདུས་པའི་ངོ་བོ་ཉིད་ཡིན་པས། །</a><a data-m="2162288" data-d="3162">གསུང་རྒྱུ་དེ་རེད་དུས་དེས་ན་བླ་མ་གཅིག་ལ་གསོལ་བ་བཏབས་སྡད་ན་</a><a data-m="2165450" data-d="1628">དེ་ལས་གཞན་དགོས་རྒྱུ་མ་རེད། </a><a data-m="2167078" data-d="3416">དེ་ལྟ་བུ་དཀོན་མཆོག་གསུམ་ལ་ཡིད་ཆེས་ཀྱི་དད་པས་སྐྱབས་སུ་འགྲོ</a><a data-m="2170494" data-d="4030">སྐྱབས་སུ་འགྲོ་བ་དེ་ལ་ནམ་མཁའ་དང་མཉམ་པའི་སེམས་ཅན་ཐམས་ཅད་གྱི་དོན་དུ་</a><a data-m="2174524" data-d="3970">སྐྱབས་སུ་འགྲོ་བ་ཡིན་བསམ་ཡུན་རིང་ཐུང་ག་ཚོད་སྐྱབས་སུ་འགྲོ་ན་</a><a data-m="2178494" data-d="3425">རང་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ་སྐྱབས་སུ་འགྲོ་བ་ཡིན་བསམ་ན་</a><a data-m="2181919" data-d="2543">ཐེག་པ་ཆེན་པོའི་སྐྱབས་འགྲོ་རེད་དུས་དེ་དགོས། </a><a data-m="2184462" data-d="4565">དེས་ན་སྐྱབས་འགྲོ་དེའི་སྟེང་ནས་ཐེག་པ་ཆེན་པོའི་ཆོས་ཉམས་སུ་ལེན་པ་དེ་ལ་</a><a data-m="2189027" data-d="3274">སེམས་བསྐྱེད་དགོས་དུས་སེམས་བསྐྱེད་དེ་ཀུན་སློང་ཡག་པོ་བྱུང་ཚར་ན་</a><a data-m="2192301" data-d="2252">དེ་ནས་ཐེག་པ་ཆེན་པོའི་ལམ་རེད་རྒྱུ་རེད་དུས། </a><a data-m="2194553" data-d="2728">གཉིས་པ་ཐེག་ཆེན་གྱི་ལམ་སྲོག་ལྟ་བུ་སེམས་བསྐྱེད་ནི། ། མཐའ་ཀླས་མ་གྱུར་འགྲོ་ཀུན་ལ། །བཟོད་མེད་སྙིང་རྗེས་དྲངས་པ་ཡིས། །</a><a data-m="2197281" data-d="3235">སྨོན་དང་འཇུག་པའི་བྱང་ཆུབ་སེམས། །རྣམ་པ་ཀུན་ཏུ་བསྐྱེད་པར་བྱ། </a><a data-m="2200516" data-d="3738">གསུང་རྒྱུ་དེ་རེད་དུས་དེས་ན་སེམས་ཅན་ཟེར་མཁན་འདི་ལ་དཔེར་ན་</a><a data-m="2204254" data-d="3413">ད་ལྟ་དབྱར་ཀའི་དུས་ཡིན་ན་ས་36-50 ཐུ་བ་གང་ཙམ་བཅད་ན་</a><a data-m="2207667" data-d="2279">འབུ་སྲིན་ག་ཚད་ཡོད་རྒྱུ་རེད་འདི་ཐམས་ཅད་སེམས་ཅན་རེད་</a><a data-m="2209946" data-d="4119">སེམས་ཅན་འདི་ཐམས་ཅད་ཐོག་མ་མེད་པ་ནས་ད་ལྟ་ཡན་ཆད་ཁམ་གསུམ་འཁོར་བར་</a><a data-m="2214065" data-d="4249">སྐྱེ་རྒ་ན་འཆིས་མནར་བཞིན་པ་རེད། དེས་ན་ད་ལྟ་རང་གི་ལུས་རྟེན་འདིའི་སྟེང་དུ་</a><a data-m="2218314" data-d="3143">གནོད་བྱེད་གྱི་དགྲ་ཡིན་བསམ་ན་སྐྱེ་བ་སྔ་མ་ཕ་མ་རེད་</a><a data-m="2221457" data-d="4533">ལུས་རྟེན་འདིའི་སྟེང་དུ་ཕན་བྱེད་ཀྱི་གཉེན་ཕ་མ་ཡིན་བསམ་ནའང་སྐྱེ་བ་སྔ་མ་དགྲ་རེད་</a><a data-m="2225990" data-d="2356">དེས་ན་དགྲ་གཉེན་འདི་ལ་ངེས་པ་གཏན་ནས་ཡོད་མ་རེད། </a><a data-m="2228346" data-d="1980">ངེས་པ་མེད་པའི་རྒྱུ་མཚན་ཅི་རེད་ཟེར་ན་</a><a data-m="2230326" data-d="3465">ང་ཚོ་སེམས་ཅན་ཐམས་ཅད་ལས་ཀྱི་གཞན་དབང་གིས་གང་ན་འཕངས་སོང་ན་མ་གཏོགས་</a><a data-m="2233791" data-d="2381">རང་གི་བསམ་བློ་ལྟར་དུ་རྙེད་རྒྱུ་མ་རེད་དེས་ན་</a><a data-m="2236172" data-d="2392">སང་ཉིན་འཆི་བའི་གནས་སྐབས་ན་སྐྱེ་བ་གང་དུ་ལེན་ན་</a><a data-m="2238564" data-d="1617">ལས་དགེ་སྡིག་གི་རྗེས་སུ་འཕེན་འགྲོ་ལེ་མ་གཏོགས་</a><a data-m="2240181" data-d="5408">རང་ལ་རང་དབང་ཡོད་རྒྱུ་མ་རེད་དུས་དེས་ན་དགྲ་གཉེན་ངེས་པ་མེད་པས་</a><a data-m="2245589" data-d="2859">དགྲ་ལ་སྡང་སེམས་སྐྱེ་རྒྱུ་ཡོད་མ་རེད་རང་གིས་ཕ་མ་རེད་བསམ་ནས་</a><a data-m="2248448" data-d="4760">གཉེན་ལ་ཆགས་སེམས་སྐྱེ་རྒྱུ་ཡོད་མ་རེད། བཟའ་ཚང་མི་རྟག་ཚོང་དུས་མགྲོན་པོ་འདྲ། </a><a data-m="2253208" data-d="2829">ཟེར་བ་དེ་རེད་དུས་ཤིང་རྩེ་ལ་བྱིའུ་མང་པོ་ཅིག་ཆགས་ཡོད་ན་</a><a data-m="2256037" data-d="3743">སྐད་ཅིག་གཅིག་གི་བྱིའུ་རྣམས་སོ་སོ་བུད་འགྲོ་རྒྱུ་རེད་དུས་དེ་ལྟ་བུ་ཡིན་དུས་</a><a data-m="2259780" data-d="4397">དེས་ན་སེམས་ཅན་འདི་མ་ལུས་པ་ཐམས་ཅད་དགྲ་ལ་སྡང་བའི་སེམས་སྤང་ཏེ་</a><a data-m="2264177" data-d="3678">སངས་རྒྱས་ཀྱི་གོ་འཕང་ལ་བཀོད། གཉེན་བྱམས་པ་ལ་ཆགས་པའི་སེམས་སྤང་ཏེ་</a><a data-m="2267855" data-d="3515">དམ་པའི་ཆོས་ལ་བཀོད་དགོས་བསམ་པ་ཅན་ཞིག་བྱས་ཏེ། </a><a data-m="2271370" data-d="4119">མདོར་ན་རང་གི་ལུས་ངག་ཡིད་གསུམ་གྱི་དགེ་བའི་རྩ་བ་ཅི་བྱས་པ་དེ་ཐམས་ཅད་</a><a data-m="2275489" data-d="4116">སེམས་ཅན་གྱི་དོན་མ་གཏོགས་རང་གི་དོན་ཅི་ཡང་མི་བསམ་པ་ཅན་ཞིག་བྱས་ན་</a><a data-m="2279605" data-d="2658">སེམས་ཅན་གྱི་དོན་བསམ་བཞག་ན་སེམས་བསྐྱེད་ཟེར་བ་དེ་རེད། </a><a data-m="2282263" data-d="1549">སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་། </a><a data-m="2283812" data-d="1167">བདེ་བ་དང་ལྡན་འདོད་ཀྱི་བྱམས་པ་དང་། </a><a data-m="2284979" data-d="2634">སྙིང་རྗེ་གཉིས་ཀྱི་སྒོ་ནས་དྲངས་དགོས་རྒྱུ་རེད། </a><a data-m="2287613" data-d="3961">སྟོང་ཉིད་སྙིང་རྗེ་སྙིང་པོ་ཅན་ཟེར་བ་ཐེག་པ་ཆེན་པོའི་ལམ་གྱི་རྩ་བ་དེ་སྙིང་རྗེ་རེད། </a><a data-m="2291574" data-d="4243">དེས་ན་སྙིང་རྗེས་དྲངས་ཏེ་ནམ་མཁའ་དང་མཉམ་པའི་སེམས་ཅན་ཐམས་ཅད་</a><a data-m="2295817" data-d="3273">སངས་རྒྱས་ཀྱི་ས་ལ་བཀོད་པར་བྱ་སྙམ་པའི་སྨོན་པ་སེམས་བསྐྱེད། </a><a data-m="2299090" data-d="3765">དེས་རྩིས་ཟིན་པའི་དགེ་བའི་རྩ་བ་ཅི་བྱས་པ་འདི་ཐམས་ཅད་</a><a data-m="2302855" data-d="3710">སེམས་ཅན་གྱི་དོན་དུ་ཡིན་བསམ་པ་འཇུག་པ་བྱང་ཆུབ་མཆོག་ཏུ་སེམས་བསྐྱེད་ན། </a><a data-m="2306565" data-d="2549">དེས་སྨོན་འཇུག་གཉིས་དང་ལྡན་པའི་སྒོ་ནས་གང་ལ་</a><a data-m="2309114" data-d="5044">བླ་མ་ཡིན་ན་འདྲ་དཀོན་མཆོག་གསུམ་པོ་ཡིན་ན་འདྲ་དེའི་དྲུང་དུ་</a><a data-m="2314158" data-d="6542">ལུས་ངག་ཡིད་གསུམ་གྱི་དགེ་བ་བྱས་པ་དེ་སེམས་ཅན་གྱི་དོན་དུ་བྱེད། </a><a data-m="2320700" data-d="4960">རང་དོན་ཁོ་ན་ལ་བསམ་བློ་མི་གཏོང་བསམ་པའི་གཞན་ཕན་གྱི་བསམ་བློ་བཟང་པོ་</a><a data-m="2325660" data-d="6674">ཡང་དག་པ་ཞིག་བསྐྱེད་བཞག་ན། བྱང་ཆུབ་སེམས་དཔའི་ཀུན་སློང་ཟེར་མཁན་དེ་རེད། </a><a data-m="2332334" data-d="2792">དེ་ཡི་རྗེས་སུ་ཉམས་རྟོགས་རྒྱུད་ལ་སྐྱེ་འོང་བ་དེ་ལ་</a><a data-m="2335126" data-d="2908">ཉམས་རྟོགས་སྐྱེ་བའི་གེགས་སུ་གྱུར་བ་དེ་སུ་རེད་ཟེར་ན་</a><a data-m="2338034" data-d="3888">སྡིག་པ་དང་སྒྲིབ་པ་རེད། སྡིག་པ་སྒྲིབ་པ་དེ་ཉིད་བཤགས་པའི་ཐབས་སུ་གྱུར་པ་ལ་</a><a data-m="2341922" data-d="1821">སངས་རྒྱས་ཀྱིས་མང་པོ་ཞིག་གསུང་ཡོད་རེད་དེ། </a><a data-m="2343743" data-d="4568">དེའི་ནང་ནས་སྡིག་བཤགས་ཐམས་ཅད་ཀྱི་རྒྱལ་པོ་དེ་ཉིད་རྡོ་རྗེ་སེམས་དཔའི་བསྒོམ་བཟླས་ཡིན་དུས།། གསུམ་པ་ལམ་གྱི་གེགས་སེལ་རྡོར་སེམས་བསྒོམ་བཟླས་ནི། །</a><a data-m="2348311" data-d="3154">འགལ་རྐྱེན་སྡིག་སྒྲིབ་བསལ་བའི་ཕྱིར། །སྟོབས་བཞིའི་གནད་དང་ལྡན་པ་ཡིས། །</a><a data-m="2351465" data-d="3388">རྡོ་རྗེ་སེམས་དཔའི་བསྒོམ་བཟླས་ངང་། །ཡང་དག་གཉུག་མའི་གནས་ལུགས་བལྟ། </a><a data-m="2354853" data-d="3472">ཞེས་གསུང་དུས་དེས་ན་འགལ་རྐྱེན་ཟེར་དུས་ཉམས་དང་རྟོགས་པ་མི་སྐྱེ་བ་</a><a data-m="2358325" data-d="4161">གནོད་པའི་ཕྱོག་སུ་གྱུར་བ་འགལ་རྐྱེན་ཚེ་རབས་ཐོག་མེད་ནས་ད་ལྟ་ཡན་ཆད་</a><a data-m="2362486" data-d="3150">འཁོར་བར་འཁྱམས་དུས་ངེད་ཏོས་སྡིག་པ་བསགས་ཡོད་རྒྱུ་རེད་</a><a data-m="2365636" data-d="3962">དཔེར་ན་བྱ་དང་བྱེའུ་འབུ་སྲིན་ལ་སོགས་པ་ལྟ་བུ་ཅན་ཞིག་ཡིན་ན་</a><a data-m="2369598" data-d="2983">སྲོག་གཅོད་པ་བསླབ་མི་དགོས་པ་རང་སྟོབས་ཀྱི་ཤེས་འོང་གི་འདུག་ག</a><a data-m="2372581" data-d="3827">དེ་ཤེས་འོང་བ་དེ་ལས་དང་ཉོན་མོངས་པའི་གཞན་དབང་དུ་གྱུར་སོང་རེད་</a><a data-m="2376408" data-d="2916">དེས་ན་ལས་དང་ཉོན་མོངས་པའི་གཞན་དབང་གིས་ལས་བསགས་ཚར་དུས། </a><a data-m="2379324" data-d="3917">ཐར་པའི་ལམ་ལ་མི་འགྲོ་བའི་ཉོན་མོངས་པ་དང་ཤེས་བྱའི་སྒྲིབ་པའི་ཁུར་པོ་དེ་</a><a data-m="2383241" data-d="4285">རང་གི་རྒྱུད་ལ་ཁུར་ཚར་ཡོད་རེད། སྡིག་སྒྲིབ་དེ་ཕར་བསལ་བར་བྱ་བའི་ཕྱིར་དུ། </a><a data-m="2387526" data-d="4974">རང་གི་སྤྱི་བོའི་གཙུག་ཏུ་བླ་མ་རྡོ་རྗེ་སེམས་དཔའ་བསྒོམ་པ་དེ་སྡིག་པ་བཤགས་པའི་རྟེན་རེད་དུས། </a><a data-m="2392500" data-d="3355">རྟེན་གྱི་སྟོབས། ཚེ་རབས་ཐོག་མེད་ནས་ད་ལྟ་ཡན་ཆད་ཀྱི་སྡིག་པ་ལ་</a><a data-m="2395855" data-d="2978">འགྱོད་སེམས་དྲག་པོ་སྐྱེ་བ་དེ་སུན་འབྱིན་པའི་སྟོབས། </a><a data-m="2398833" data-d="5397">སྡིག་ལྟུང་གི་གཉེན་པོ་བླ་མ་རྡོ་རྗེ་སེམས་དཔའི་སྐུ་ལས་བདུད་རྩིའི་རྒྱུན་བབ་པ་དེས་</a><a data-m="2404230" data-d="3455">རང་གི་ནད་གདོན་སྡིག་སྒྲིབ་ཐམས་ཅད་སྦྱང་ཞིང་དག་པར་མཛད་ཀྱི་ཡོད་བསམ་ན་</a><a data-m="2407685" data-d="4386">གཉེན་པོ་ཀུན་ཏུ་སྤྱོད་པའི་སྟོབས། ད་ཕྱིན་ཆད་སྡིག་པ་མི་དགེ་བ་མི་བྱེད་སྙམ་པ་</a><a data-m="2412071" data-d="4779">སོར་ཆུད་པའི་སྟོབས་ཏེ་སྟོབས་བཞི་དང་ལྡན་པའི་རྡོ་རྗེ་སེམས་དཔའི་བསྒོམ་བཟླས་བྱས་ན་</a><a data-m="2416850" data-d="3490">རྡོ་རྗེ་སེམས་དཔའ་དེ་སྔོན་བྱང་ཆུབ་མཆོག་ཏུ་ཐུགས་བསྐྱེད་པའི་སྐབས་ནས་</a><a data-m="2420340" data-d="2953">སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་སྒྲིབ་པ་སྦྱོང་ནུས་པ་</a><a data-m="2423293" data-d="3703">ཁོང་གི་མཚན་དང་ཡི་གེ་བརྒྱ་པའི་སྲོག་སྔགས་དེ་སུས་བཟླས་ན་</a><a data-m="2426996" data-d="3087">དེའི་སྡིག་སྒྲིབ་ཐམས་ཅད་བྱང་བར་ཤོག་ཅིག་གསུང་དམ་བཅའ་མཛད་བཞག་པ་རེད། </a><a data-m="2430083" data-d="3588">དེས་ན་སྡིག་སྒྲིབ་སྦྱོང་བ་ལ་སངས་རྒྱས་ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པ་</a><a data-m="2433671" data-d="3644">རྡོར་སེམས་ལས་ལྷག་ཡོད་མ་རེད་དུས། དེ་ལྟ་བུ་རྡོ་རྗེ་སེམས་དཔའི་བསྒོམ་བཟླས་བྱས་</a><a data-m="2437315" data-d="3165">ཡིག་བརྒྱའི་སྒོ་ནས་བཤགས་པ་བྱེད། བཤགས་པའི་མཐའ་ནས་</a><a data-m="2440480" data-d="3078">རྡོར་སེམས་ཀྱིས་སྡིག་སྟོང་དག་པའི་གནང་བ་བྱིན་ཏེ་རང་ལ་མར་ཐིམས་ནས་</a><a data-m="2443558" data-d="2097">རང་གི་སེམས་མ་བཅོས་པའི་ངང་ལ་མཉམ་པར་བཞག་ན། </a><a data-m="2445655" data-d="5010">འདི་ཉིད་རྡོ་རྗེ་སེམས་དཔའ་དོན་གྱི་གནས་ལུགས་དེ་ཡིན་དུས་དེའི་ངང་ལ་མ་བཅོས་པར་བཞག་ན་</a><a data-m="2450665" data-d="4619">དེ་ཡང་དག་པ་གཉུག་མའི་གནས་ལུགས་ཀྱི་ལྟ་བ་དེ་སྡིག་པ་སྦྱོང་བར་བྱེད་པ་ལ་</a><a data-m="2455284" data-d="2238">གསལ་སྟོང་མཉམ་ཉིད་ཀྱི་གནས་ལུགས་དེ་ཤིན་ཏུ་ཟབ་པ་རེད་དུས་</a><a data-m="2457522" data-d="1848">དེ་ལྟ་བུ་ཅན་ཞིག་ཡོང་དགོས་གསུང་རེད་</a><a data-m="2459370" data-d="2857">དེའི་རྗེས་སུ་མཐུན་རྐྱེན་ཚོགས་བསགས་དགོས་རེད། </a><a data-m="2462227" data-d="3639">ཚོགས་མ་བསགས་ན་དཔེར་ན་མི་ཆེན་པོ་ཅིག་མགྲོན་དུ་འབོད་དགོས་ན་</a><a data-m="2465866" data-d="1591">ལོང་སྤྱོད་དང་ལྡན་པ་གཅིག་མ་གཏོགས། </a><a data-m="2467457" data-d="2342">ལོང་སྤྱོད་མེད་པ་ཞིག་གིས་མགྲོན་འབོད་ཐུབ་ཀྱི་མ་རེད། </a><a data-m="2469799" data-d="3993">དེས་ན་ལོང་སྤྱོད་དང་ལྡན་པ་གཅིག་གིས་མགྲོན་འབོད་ཐུབ་ཀྱི་རེད་དུས་</a><a data-m="2473792" data-d="3772">དཔེ་དེ་ལྟར་དུ་ང་ཚོས་བསོད་ནམས་དང་ཡེ་ཤེས་ཀྱི་ཚོགས་ཡག་པོ་ཞིག་བསགས་བཞག་ན་</a><a data-m="2477564" data-d="2800">ཉམས་དང་རྟོགས་པ་རང་ཤུགས་ཀྱིས་རྒྱུད་ལ་སྐྱེ་ཡོང་གི་རེད་དུས། </a><a data-m="2480364" data-d="2288">བཞི་པ་ལམ་གྱི་བོགས་འབྱིན་མཎྜལ་ནི། །མཐུན་རྐྱེན་ཚོགས་གཉིས་མྱུར་འདུམ་པ། །</a><a data-m="2482652" data-d="2891">ཕྱི་ནང་གསང་བ་དེ་ཁོ་ནའི། །རབ་འབྱམས་མཆོད་པའི་མཎྜལ་གྱིས། །</a><a data-m="2485543" data-d="1450">སྐུ་གསུམ་དཀྱིལ་འཁོར་ལྷ་ཚོགས་མཆོད། </a><a data-m="2486993" data-d="3785">གསུང་དུས་མཐུན་རྐྱེན་ཚོགས་བསགས་པ་དེ་ལ་དམིགས་བཅས་བསོད་ནམས་ཀྱི་ཚོགས་དང་། </a><a data-m="2490778" data-d="2308">དམིགས་མེད་ཡེ་ཤེས་ཀྱི་ཚོགས་ཟེར་མཁན་གཉིས་ཡོད་རེད། </a><a data-m="2493086" data-d="4953">ཚོགས་གཉིས་དེ་དཀའ་ལས་ཆུང་ཆུང་ཞིག་གིས་མྱུར་དུ་ཚོགས་རྫོགས་འགྲོ་བ་དེ་ལ་</a><a data-m="2498039" data-d="3627">ཕྱི་ཡི་མཎྜལ་ཟེར་ནས་རང་གི་ལག་པའི་ནང་དུ་ཡོད་རྒྱུ་མཎྜལ་དེ་ལ་</a><a data-m="2501666" data-d="2362">རི་རབ་གླིང་བཞི་ཉི་ཟླ་དང་བཅས་པར་བཀོད་པ་དེ་ལ་</a><a data-m="2504028" data-d="4332">སྟེང་ལྷ་འོག་ཀླུ་བར་མིའི་ལོང་མཎྜལ་སྤྱོད་ཐམས་ཅད་ཡོད་པ་དེ་</a><a data-m="2508360" data-d="2970">རྒྱལ་བ་སྲས་དང་བཅས་པ་ལ་ཕུལ་ན་དེ་ཕྱི་ཡི་་རེད། </a><a data-m="2511330" data-d="5083">ནང་གི་མཎྜལ་ཟེར་ན་རང་གི་རྡོ་རྗེ་ཕུང་པོའི་གྲོང་ཁྱེར་དེ་ལ་</a><a data-m="2516413" data-d="4965">གནས་པ་རྩ། གཡོ་བ་རླུང། བཀོད་པ་བྱང་ཆུབ་སེམས་ཀྱི་ངོ་བོ་དེ་རང་བཞིན་ལྷུན་གྲུབ་ཀྱི་མཎྜལ་རེད། </a><a data-m="2521378" data-d="3264">དེ་རྒྱལ་བ་སྲས་དང་བཅས་པ་ལ་ཕུལ་ན་ནང་གི་མཎྜལ་དེ་རེད་</a><a data-m="2524642" data-d="4890">གསང་བའི་མཎྜལ་བྱས་ན་སེམས་ཉིད་ཀ་དག་གི་ངོ་བོ་འོད་གསལ་སྣང་བ་བཞི་ཡི་ཚོམ་བུ་བཀོད་ཏེ་ཕུལ་ན་</a><a data-m="2529532" data-d="2143">གསང་བའི་མཎྜལ་རེད་དུས་དེ་ཕུལ་ན་</a><a data-m="2531675" data-d="4374">ཕྱི་ནང་གསང་གསུམ་གྱི་མཎྜལ་ལ་རྟེན་ནས་སྐུ་གསམ་གྱི་ཞིང་ཁམས་རྒྱུད་ལ་རྫོགས་པ་བཤད་ཡོད་རྒྱུ་རེད་</a><a data-m="2536049" data-d="3319">དེ་ཁོ་ནའི་སྒོ་ནས་མཆོད་པའི་སྤྲིན་ཕུང་ཕུལ་ན་</a><a data-m="2539368" data-d="4536">དཔེར་ན་མི་གཅིག་གི་བླ་མ་ཆེན་པོ་གཅིག་ལ་འབུལ་བ་ཕུལ་ན་</a><a data-m="2543904" data-d="2755">ཁོས་ཁ་རྗེ་ལོངས་སྤྱོད་དང་བཅས་པ་ཕུལ་བཞགས་ན་</a><a data-m="2546659" data-d="2456">དཔེ་མ་སྲིད་པའི་འབུལ་བ་ཆེན་པོ་ཞིག་ལ་རྩི་གི་རེད་</a><a data-m="2549115" data-d="3953">དཔེ་དེ་བཞིན་དུ་མཎྜལ་གྱི་སྟེང་ན་སྣོད་བཅུད་དཀྱིལ་འཁོར་ཡོངས་སུ་རྫོགས་པའི་རང་བཞིན་དེ་</a><a data-m="2553068" data-d="2888">ཕུལ་བཞགས་ན་ཚོགས་རྫོགས་ཆེས་ཀྱི་རེད་</a><a data-m="2555956" data-d="4118">དེ་མིན་ན་མར་མེ་དང་མེ་ཏོག་ལྟ་བུ་ཡིན་ན་མཆོད་པ་སྣ་རེ་རེ་མ་གཏོགས་མེད་</a><a data-m="2560074" data-d="2908">མཆོད་པ་ཐམས་ཅད་ཚང་སོང་བ་དེ་མཎྜལ་རེད་དུས། </a><a data-m="2562982" data-d="3070">མཎྜལ་ཕུལ་ཏེ་བླ་མ་སྐུ་གསུམ་གྱི་དཀྱིལ་འཁོར་ལ་མཆོད། </a><a data-m="2566052" data-d="4321">བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་ཀྱི་རེད། </a><a data-m="2570373" data-d="5258">དེ་ཡི་རྗེས་སུ་རྟོགས་པའི་ཡེ་ཤེས་ཁྱད་པར་ཅན་སྐྱེ་བའི་རྒྱུ་བླ་མའི་རྣལ་འབྱོར་རེད་དུས། </a><a data-m="2575631" data-d="3210">ལྔ་པ་ལམ་ཀུན་གྱི་གཞུང་ཤིང་བླ་མའི་རྣལ་འབྱོར་ནི།། ། ཁྱད་པར་རྡོ་རྗེའི་ཡེ་ཤེས་མཆོག །མངོན་སུམ་རྒྱུད་ལ་འཕོ་བྱེད་པ། །</a><a data-m="2578841" data-d="2782">མོས་གུས་བླ་མའི་རྣལ་འབྱོར་ནི། །ཉམས་ལེན་ཀུན་གྱི་རྩ་བའོ། </a><a data-m="2581623" data-d="4388">གསུང་རྒྱུ་དེ་རེད་དུས་ཁྱད་པར་དུ་རང་རེའི་ཉམས་སུ་ལེན་རྒྱུ་གང་རེད་ཟེར་ན་</a><a data-m="2586011" data-d="1973">རང་བཞིན་རྫོགས་པ་ཆེན་པོའི་གནས་ལུགས་རེད། </a><a data-m="2587984" data-d="4087">རང་བཞིན་རྫོགས་པ་ཆེན་པོའི་གནས་ལུགས་དེ་རྟོགས་པར་བྱེད་པ་དེ་</a><a data-m="2592071" data-d="2708">བླ་མའི་བྱིན་རླབས་ལ་རག་ལས་པ་རེད། བྱིན་རླབས་དེ་རྒྱུད་ལ་མར་མངོན་སུམ་འཕོ་དགོས་ན། </a><a data-m="2594779" data-d="3557">བླ་མ་ལ་མ་བསྟེན་པར་རང་བཞིན་གྱིས་རྒྱུད་ལ་ཞུགས་ཐུབ་གྱི་མ་རེད་</a><a data-m="2598336" data-d="4348">དེས་ན་བླ་མའི་བྱིན་རླབས་དེ་རྒྱུད་ལ་འཕོས་ན་རྫོགས་པ་ཆེན་པོ་རྟོགས་པ་ནམ་མཁའ་དང་མཉམ་པ་དེ་</a><a data-m="2602684" data-d="1746">རང་ཤུགས་ཀྱིས་རྒྱུད་ལ་ཤར་ཡོང་རྒྱུ་རེད། </a><a data-m="2604430" data-d="2539">དཔེར་ན་ཤར་གྱི་ཕྱོག་ནས་ནམ་ལངས་འོང་ན་</a><a data-m="2606969" data-d="3159">དེའི་རྗེས་ནས་ཉི་མ་ཤར་ཡོང་རྒྱུ་ཐེ་ཚོམ་ཡོད་མ་རེད་དཔེ་དེ་བཞིན་དུ་</a><a data-m="2610128" data-d="3557">ཀུན་མཁྱེན་ངག་གི་དབང་པོས་གྲུབ་རྟགས་ཐམས་ཅད་</a><a data-m="2613685" data-d="4199">བླ་མ་ལ་ཡིད་ཆེས་ཀྱི་དད་པ་རྩེ་ཅིག་ཏུ་མཛད་པ་དེ་ལ་བརྟེན་ནས་བྱུང་བ་རེད། </a><a data-m="2617884" data-d="4883">པཎ་ཆེན་ན་རོ་པས་གྲུབ་ཆེན་ཏེ་ལོ་པ་བསྟེན་མཛད་པའི་དུས་སྐུ་ལུས་དེའི་སྟེང་དུ་</a><a data-m="2622767" data-d="4807">དཀའ་བ་ཆེན་པོ་བཅུ་གཉིས་དཀའ་ཕྲན་བཅུ་གཉིས་ཏེ་དཀའ་བ་མི་འདྲ་བ་ཉི་ཤུ་རྩ་བཞི་</a><a data-m="2627574" data-d="1551">སྐུ་ལུས་གཅིག་གི་སྟེང་ན་སྤྱད་དེ་</a><a data-m="2629125" data-d="3215">དེའི་མཐའ་ན་ཏེ་ལོ་པས་དགོངས་བརྒྱུད་གྱི་ཡེ་ཤེས་འཕོ་སོང་དུས་</a><a data-m="2632340" data-d="2110">དབང་བསྐུར་ཆོས་བཤད་གཞན་དགོས་ཡོད་མ་རེད། </a><a data-m="2634450" data-d="3507">རྟོགས་པའི་ཡེ་ཤེས་རྒྱུད་ལ་འཕོ་ཚར་དུས་རྟོགས་པ་ནམ་མཁའ་དང་མཉམ་པར་</a><a data-m="2637957" data-d="3258">གྱུར་སོང་བ་དཔེ་དེ་ལྟ་བུ་རེད། དེ་བཤད་པར་བྱ་བའི་ཕྱིར་དུ་</a><a data-m="2641215" data-d="4865">རང་གི་སྤྱི་བོའི་གཙུག་གི་བླ་མ་དེ་ཕྱི་ལྟར་དུ་དཀོན་མཆོག་ཀུན་འདུས་</a><a data-m="2646080" data-d="1549">ནང་ལྟར་དུ་རྩ་གསུམ་ཀུན་འདུས་</a><a data-m="2647629" data-d="2861">གསང་བ་ལྟར་ན་སྐུ་གསུམ་ཀུན་འདུས་ཀྱི་བདག་ཉིད་ཡིན་བསམ་ནས་</a><a data-m="2650490" data-d="5167">བློ་སྙིང་བྲང་གསུམ་དེ་ལ་གཏད་བསམ་རྒྱུ་བླ་མ་ལས་མེད་པ་བློ་སྣ་བླ་མས་འཕྲོགས་པ་</a><a data-m="2655657" data-d="4451">ཡིད་ཆེས་ཀྱི་དད་པའི་སྒོ་ནས་བླ་མའི་མཚན་ཙམ་ཐོས་འོང་ནའང་</a><a data-m="2660108" data-d="2997">ལུས་བ་སྤུ་གཡོ། མིག་མཆི་མ་འཁྲུགས་པ་ཞིག་བྱུང་ན། </a><a data-m="2663105" data-d="3474">དགོངས་རྒྱུད་གྱི་རྟོགས་པ་རྒྱུད་ལ་མི་སྐྱེ་བའི་ཐབས་ཡོད་རྒྱུ་མ་རེད་</a><a data-m="2666579" data-d="2265">བླ་མ་དེ་རང་གི་སྤྱི་བོའི་གཙུག་ཏུ་སྒོམ། </a><a data-m="2668844" data-d="2550">དེ་སངས་རྒྱས་ཐམས་ཅད་འདུས་པའི་བདག་ཉིད་ཡིན་པར་ངེས་ཤེས་སྐྱེད། </a><a data-m="2671394" data-d="2986">མོས་གུས་རྩེ་ཅིག་ཏུ་བྱེད། བླ་མའི་སྐུ་གསུང་ཐུགས་ལས་</a><a data-m="2674380" data-d="2753">འོད་ཟེར་དཀར་དམར་མཐིང་གསུམ་འཕྲོས། རང་གིས་གནས་གསུམ་དུ་ཐིམ། </a><a data-m="2677133" data-d="3022">ལུས་ངག་ཡིད་གསུམ་གྱི་སྒྲིབ་པ་དག་སོང་བསམ་རྒྱུ་དེ་</a><a data-m="2680155" data-d="4290">ཀུན་རྫོབ་ཕྱི་ཡི་བླ་མའི་རྣལ་འབྱོར་རེད། མཐར་བླ་མ་དགྱེས་པ་ཆེན་པོས་འོད་དུ་ཞུ་ནས་</a><a data-m="2684445" data-d="4241">རང་གི་སེམས་ཀྱི་གནས་ལུགས་དེ་དང་བླ་མའི་ཐུགས་དབྱེར་མེད་དུ་འདྲེས་ཏེ་</a><a data-m="2688686" data-d="2802">ཆུ་དང་འོ་མ་བསྲེས་པ་ལྟ་བུ་གྱུར་སོང་བསམ། </a><a data-m="2691488" data-d="4911">རང་གི་སེམས་ཀྱི་གནས་ལུགས་དེ་ལས་མ་བཅོས་པའི་རང་སེམས་ཀྱི་གནས་ལུགས་དེ། </a><a data-m="2696399" data-d="3320">དོན་དམ་ནང་གི་བླ་མ་རེད་དུས། དེ་ལྟ་བུ་ཞིག་ཉམས་སུ་བླང་ན་</a><a data-m="2699719" data-d="3099">ཉམས་ལེན་ཀུན་གྱི་རྩ་བ་དེ་རེད། སྣང་སྟོང་ཟུང་འཇུག་གི་སྒོ་ནས་ཉམས་སུ་ལེན་དུས། </a><a data-m="2702818" data-d="2269">རྟོགས་པའི་ཡེ་ཤེས་མི་སྐྱེ་བའི་ཐབས་ཡོད་རྒྱུ་མ་རེད། </a><a data-m="2705087" data-d="2861">དཔེར་ན་ང་ཚོས་བླ་མའི་རྣལ་འབྱོར་བསྒོམས་པའི་སྐབས་ལ་</a><a data-m="2707948" data-d="2227">བླ་མ་སྤྱི་བོའི་གཙུག་ཏུ་བསྒོམས་ནས། </a><a data-m="2710175" data-d="2070">དབང་བཞི་ལེན་པ་དེ་ཀུན་རྫོབ་ཕྱི་ཡི་བླ་མ་རེད། </a><a data-m="2712245" data-d="3381">དེའི་མཐར་བླ་མ་དགྱེས་པ་ཆེན་པོས་འོད་དུ་ཞུ་ནས་རང་ལ་མར་བསྟིམས། </a><a data-m="2715626" data-d="5273">རང་གི་སེམས་ཀྱི་གནས་ལུགས་དེ་ངེས་པ་དོན་གྱི་བླ་མ་ཡིན་དུས་དེ་ལྟར་བྱེད་དགོས་བསམ། </a><a data-m="2720899" data-d="2966">དེ་ནས་དྲུག་པ་དེ་ལྟར་ཐུན་མོང་ནང་གི་སྔོན་འགྲོ་ཉམས་སུ་བླང་བའི་ཕན་ཡོན་ནི། ། དེ་ལྟར་ལམ་གཞན་ཐུན་མོང་གི །སྔོན་འགྲོའི་བདུད་རྩིས་སྙིང་བརླན་པས། །</a><a data-m="2723865" data-d="2935">ཐུན་མོང་མ་ཡིན་ཉམས་རྟོགས་ཀྱི། །ས་བོན་རྒྱུད་ལ་ཆགས་པར་འགྱུར། </a><a data-m="2726800" data-d="3252">ཞེས། གོང་དུ་བཤད་པ་དེ་ལྟར་དུ་ཐུན་མོང་ཕྱི་ཡི་སྔོན་འགྲོ</a><a data-m="2730052" data-d="2684">ཐུན་མིན་ནང་གི་སྔོན་འགྲོ་ཐམས་ཅད་ཉམས་སུ་བླང་བཞག་ན་</a><a data-m="2732736" data-d="4481">མདོ་སྔགས་ཐམས་ཅད་མེད་པའི་ཉམས་ལེན་གྱི་གནད་གཅིག་ཏུ་བསྡུ་ཡོང་རྒྱུ་རེད། </a><a data-m="2737217" data-d="4257">དེ་ལྟར་བསྡུས་འོང་དུས་ལམ་དེ་ལ་བརྟེན་ནས་ཐུན་མོང་ཕྱི་ཡི་སྔོན་འགྲོ་ཉམས་ལེན་བྱས་ནའང་</a><a data-m="2741474" data-d="3393">རྒྱུ་མཚན་ཉིད་ཐེག་པའི་ཉན་ཐོས་དང་རང་རྒྱལ་དང་མཐུན་པའི་ལམ་རེད། </a><a data-m="2744867" data-d="4180">དེའི་ལམ་དེ་ཉམས་ལེན་བྱས་དུས། རང་གིས་རྒྱུད་ལ་ངེས་འབྱུང་དང་སྐྱོ་ཤས་སྐྱེ་ནས་</a><a data-m="2749047" data-d="2184">རྟོགས་པའི་ཡེ་ཤེས་རྒྱུད་ལ་སྐྱེ་བའི་གྲོགས་རེད་འགྲོ་བས་</a><a data-m="2751231" data-d="3389">ཉན་རང་གི་ལམ་རེད་ཟེར་མར་དམའ་ས་ལ་འཕེན་དགོས་རྒྱུ་མ་རེད་</a><a data-m="2754620" data-d="2753">ཐུན་མིན་ནང་གི་སྔོན་འགྲོ་ཐེག་པ་ཆེན་པོའི་ལམ་རེད། </a><a data-m="2757373" data-d="6612">དེ་ཉམས་སུ་ལེན་པ་ལ་རྒྱུ་མཚན་ཉིད་ཐེག་པ་དང་འབྲས་བུ་རྡོ་རྗེ་ཐེག་པ་གཉིས་ཡོད་རྒྱུ་རེད་</a><a data-m="2763985" data-d="2198">དེ་གཉིས་ཀ་མན་ངག་གི་གནད་ཐམས་ཅད་ཚང་བའི་སྒོ་ནས་</a><a data-m="2766183" data-d="4491">རྩེ་གཅིག་ཏུ་ཉམས་སུ་ལེན་འོང་དུས་རང་གིས་རྒྱུད་ལ་རྟོགས་པའི་ཡེ་ཤེས་སྐྱེ་བྱེད་དེ་རེད། </a><a data-m="2770674" data-d="3625">ཐུན་མིན་ནང་གི་སྔོན་འགྲོ་དེ་ལ་ད་ལྟ་སྐྱེ་བའི་ཚུལ་ཤེས་ན་</a><a data-m="2774299" data-d="2020">དེ་ནས་སྔགས་ཀྱི་སྔོན་འགྲོ་དེ་གཙོ་ཆེ་གྱི་རེད་</a><a data-m="2776319" data-d="5771">དཔེར་ན་མཐའ་ཡི་རྒྱ་མཚོ་ནང་ནོར་བུ་ལེན་ལ་འགྲོ་དུས་རྒྱ་མཚོ་དང་ཐག་ཉེ་དུས་</a><a data-m="2782090" data-d="3109">དེ་ནས་གྲོང་པ་རྣམས་ཇེ་ཉུང་རེད་རི་ཐམས་ཅད་ཇེ་ཉུང་རེད་</a><a data-m="2785199" data-d="5617">ནམ་མཁའ་མ་གཏོགས་མཐོང་རྒྱུ་མེད་དུས་རྒྱ་མཚོ་དང་ཐག་ཉེ་བའི་ལྟས་ཡིན་གསུང་བ་ལྟར་དུ། </a></p>
</section></article>
</div>


<p style="font-size: 26pt; text-align: center; color: brown;">༈ ཚིག་གསུམ་གནད་རྡེག་ཐོས་ཀློག་སྦྲགས་མ།</p>
<p id="tsiksum-nedek-1" style="font-size: 26pt; color: brown;">སྒྲ་དང་པོ།</p>  
<p style="font-size: 20pt; color: brown;"><font class="unsure" style="color: black">རྒྱབ་སྦྱོང་གི་ཚོན་དོག་འདི་འདྲ་ཡོད་པའི་ཡི་གེ་ནི།</font> གསུང་ལ་དངོས་སུ་མེད་པར་ཟུར་སྣོན་གྱི་ཡི་གེ་ཡིན།<br><font class="hesit">ཚོན་དོག་འདི་འདྲ་ཡོད་པའི་ཡི་གེ་ནི།</font> བསུབ་དགོས་རྒྱུའི་ཡི་གེ་ཡིན།<br><font class="changed" style="color: black">རྒྱབ་སྦྱོང་ལྗང་ཁུ་ཡོད་པའི་ཡི་གེ་ནི།</font> བསུབ་དགོས་པའི་ཡི་གེའི་རྗེས་ལ་ཡིན་ན་ནོར་བཅོས། གཞན་ཡི་གེར་མ་ཕབས་པའི་གསུང་ཡིན།</p>       
<audio id="hyperplayer25" style="position:relative; width:97%" src="https://d3ctxlq1ktw2nl.cloudfront.net/staging/2024-11-27/c50a99be-4e63-4639-05d2-4fc04db0d048.mp3" type="audio/mp3" controlsList="nodownload" controls></audio>

          <div id="hypertranscript25" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="8770" data-d="3591">མཁས་པ་ཤྲཱི་རྒྱལ་པོའི་ཁྱད་ཆོས་འགྲེལ་པ་དང་བཅས་པ་འདི་ཉིད་འཆད་པར་བྱེད་པ་ལ། </a><a data-m="12361" data-d="3206">མཚུངས་མེད་ཐུགས་རྗེའི་མངའ་བདག་དྲིན་ཆེན་རྩ་བའི་བླ་མ་ལ་ཕྱག་འཚལ་ལོ། </a><a data-m="15567" data-d="4336">དེ་ལ་འདིར་ཐོག་མར་བླ་མ་ལ་ཕྱག་འཚལ་བའི་རྗེས་སུ་</a><a data-m="19903" data-d="4063">རང་བཞིན་རྫོགས་པ་ཆེན་པོའི་ལྟ་སྒོམ་ཉམས་སུ་ལེན་པའི་ཚུལ་འཆད་པ་ལ། </a><a data-m="23966" data-d="3162">དང་པོ་དཀོན་མཆོག་ཀུན་འདུས་ཀྱི་ངོ་བོ་བླ་མ་ཡིན་པའི་ཕྱིར་</a><a data-m="27128" data-d="1558">དེ་ལ་ཕྱག་འཚལ་བ་ཁོ་ནས་<span class="unsure">སྐྱབས་ཡུལ་ཀུན་ལ་ཕྱག་འཚལ་བར་འགྱུར་བ་ཡིན་ཏེ་</span></a><a data-m="28686" data-d="3914">བླ་མ་དེ་ཉིད་ཕྱི་ལྟར་དུ་མཆོག་གསུམ་ཀུན་འདུས། ནང་ལྟར་རྩ་གསུམ་ཀུན་འདུས། </a><a data-m="32600" data-d="2821">གསང་བ་ལྟར་སྐུ་གསུམ་ཀུན་འདུས་ཀྱི་བདག་ཉིད་ཡིན་པས་</a><a data-m="35421" data-d="2625">སྐྱབས་གནས་ཇི་སྙེད་པ་ལ་ཕྱག་འཚལ་བར་གྱུར་བ་ཡིན་པའི་ཕྱིར་ན་</a><a data-m="38046" data-d="1745"><span class="unsure">ཐོག་མར་</span>བླ་མ་ལ་ཕྱག་འཚལ་ལོ་ཞེས་<span class="unsure">མཆོད་པར་བརྗོད་པས་མདུན་བསུས་ནས།</span></a><a data-m="39791" data-d="1390">དེ་ནས་བཤད་བྱའི་དོན་<span class="unsure">དངོས་ལ་འཇུག་པ་ནི་</span>འདི་<span class="unsure">ལྟར་</span></a><a data-m="41181" data-d="4432">རང་བཞིན་རྫོགས་པ་ཆེན་པོའི་<span class="unsure">གནས་ལུགས་ཕྱིན་ཅི་མ་ལོག་པར་སྟོན་པར་མཛད་པའི་</span>རྩ་བརྒྱུད་ཀྱི་བླ་མ་<span class="unsure">སྤྱིའམ་</span></a><a data-m="45613" data-d="3529"><span class="unsure">རང་ཉིད་ལ་</span>གདམས་ངག་སྟོན་པར་བྱེད་པོ་དེ་ནི་ཀུན་རྫོབ་ཕྱི་ཡི་བླ་མ་ཡིན་ལ་</a><a data-m="49142" data-d="2056">དེ་བསྟན་པའི་གདམས་ངག་ཉམས་སུ་བླངས་པའི་ཚེ་ན་</a><a data-m="51198" data-d="3591"><span class="unsure">ནང་</span>སེམས་ཀྱི་གནས་ལུགས་ངོ་ཤེས་པ་དེ་དོན་དམ་ནང་གི་བླ་མ་སྟེ། </a><a data-m="54789" data-d="6400">དོན་དམ་ནང་གི་བླ་མ་དེ་ངོ་ཤེས་ན་ཀུན་རྫོབ་ཕྱི་ཡི་བླ་མ་དང་</a><a data-m="61189" data-d="3190">དོན་དམ་ནང་གི་བླ་མ་གཉིས་དབྱེར་མེད་དུ་<span class="hesit">(འདྲིས་)</span><span class="changed">འདྲེས་</span>པས་</a><a data-m="64379" data-d="4054">བླ་མའི་དགོངས་པ་ཐུགས་སུ་འཆུས་སོང་བ་རེད་དུས། </a><a data-m="68433" data-d="3713">དེའི་ཕྱིར་ན་ད་ལྟ་རྫོགས་པ་ཆེན་པོ་ཚིག་གསུམ་གནད་དུ་བརྡེག་པ་ཟེར་མཁན་དེ་</a><a data-m="72146" data-d="3639">ལྟ་བ་དང་སྒོམ་པ་སྤྱོད་པ་གསུམ་གྱི་དོན་དེ་མན་ངག་ཟབ་མོ་གཅིག་གི་སྒོ་ནས་ཡིན་དུས། </a><a data-m="75785" data-d="5935">དེ་གནད་དུ་བསྣུན་དུས་སྙིང་ལ་མདུང་བརྒྱབས་ན་མི་དེ་ལམ་སང་ཤི་འགྲོ་གི་རེད། </a><a data-m="81720" data-d="5526">དཔེ་དེ་བཞིན་དུ་ལྟ་སྒོམ་སྤྱོད་གསུམ་གནད་དུ་བརྡེག་<span class="hesit">(ནུས་)</span><span class="changed">འོངས་</span>ན་</a><a data-m="87246" data-d="2427">འཁྲུལ་པའི་སྲོག་རྩ་དེ་ལམ་སང་ཆད་འགྲོ་གི་རེད། </a><a data-m="89673" data-d="3151">དེའི་ལྟ་སྒོམ་སྤྱོད་གསུམ་དེའང་མཚོན་པར་བྱེད་པ་དེ་ལ་</a><a data-m="92824" data-d="2546">རྩ་བརྒྱུད་ཀྱི་བླ་མའི་མཚན་དོན་དང་སྦྱར་ནས་འཆད་པ་ལ། </a><a data-m="95370" data-d="3854">དང་པོ་ལྟ་བ་དེ། ལྟ་བ་ཀློང་ཆེན་རབ་འབྱམས་ཡིན། གསུང་ལེ་རེད། </a><a data-m="99224" data-d="1733">དེ་ནི་ཀློང་ཆེན་རབ་འབྱམས་གང་རེད་ཟེར་ན། </a><a data-m="100957" data-d="4825"><span class="unsure">བླ་མའི་མཚན་དོན་དམ་དང་སྦྱར་སྟེ་བཤད་ན་རྫོགས་པ་ཆེན་པོའི་ལྟ་བ་སྒྲ་ཇི་བཞིན་དུ་སྟོན་ནུས་པའི་ཕྱིར། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། ། སྒྲུབ་བྱི་དོན་དང་ལྡན་པའི་ཕྱིར། །གཞུང་ལམ་ལ་ཡང་དེ་སྒྲས་བསྣན། ། ཞེས་གསུང་པ་དང་མཚུངས་པས་ན།</span> ཀློང་ཟེར་མཁན་དེ་རྒྱ་ཆེན་པོ་གཅིག་གོ་<span class="hesit">(ནི་)</span><span class="changed">ཡི་</span>རེད། </a><a data-m="105782" data-d="4224">རྒྱ་ཆེན་པོ་གང་རེད་ཟེར་ན། ཆོས་ཀྱི་དབྱིངས་ཡོད་པ་རེད་ཟེར་ན་</a><a data-m="110006" data-d="4030">གཟུགས་དབྱིབས་ཁ་དོན་མ་གྲུབ་པ་མེད་པ་རེད་ཟེར་ན་མཁྱེན་ཆ་འགགས་པ་མེད་པ། </a><a data-m="114036" data-d="3340">ཡོད་མེད་གཉིས་ཀ་ལས་འདས་པ་ཞིག་<span class="changed">ཡིན་</span><span class="changed">པས་</span><span class="changed">ན།</span> སྤྲོས་པ་དང་བྲལ་བའི་</a><a data-m="117376" data-d="3025">ཆོས་ཉིད་<span class="unsure">སངས་རྒྱས་འཕགས་པའི་མཉམ་བཞག་གི་སྤྱོད་ཡུལ་ཅན་དེ་</span> སེམས་ཅན་ཐམས་ཅད་ལ་ཁྱབ་བསྡད་ཡོད་རེད། </a><a data-m="120401" data-d="3352">དེ་སེམས་ཅན་དང་སངས་རྒྱས་ཀྱི་བདེ་གཤེགས་སྙིང་པོ་ལ་སེམས་ཅན་དེ་སྡུག་<span class="hesit">(རུ)</span><span class="changed">རྒྱུ།</span> </a><a data-m="123753" data-d="2677">སངས་རྒྱས་དེ་བཟང་<span class="hesit">(རུ་)</span><span class="changed">རྒྱུ་</span>ཡོད་མ་རེད། <span class="unsure">ངོ་བོ་</span>གཅིག་པ་རེད་དེ། </a><a data-m="126430" data-d="2822">སངས་རྒྱས་ཀྱི་བདེ་གཤེགས་སྙིང་པོ་ངོ་ཤེས་ཏེ་སངས་རྒྱས་<span class="changed">སོང༌རེད།</span> </a><a data-m="129252" data-d="3473">སེམས་ཅན་གྱི་བདེ་གཤེགས་སྙིང་པོ་ངོ་མ་ཤེས་ཏེ་འཁྲུལ་སོང་རེད་དུས། </a><a data-m="132725" data-d="3816">དེ་གཞི་གཅིག་ལམ་གཉིས་ཟེར་མཁན་དེ་གཞི་གཅིག་བདེ་གཤེགས་སྙིང་པོ་ལ་ཟེར་རེད། </a><a data-m="136541" data-d="2620">ལམ་གཉིས་འཁྲུལ་གྲོལ་འཁོར་འདས་གཉིས་ཟེར་རེད་དུས། </a><a data-m="139161" data-d="4176">དེའི་འཁོར་འདས་གཉིས་ཀ་<span class="changed">དེ།</span> བདེ་གཤེགས་སྙིང་པོ་གཅིག་གི་ཀློང་དེ་ལ་</a><a data-m="143337" data-d="2348">ཤོང་ཡོད་པའི་ཕྱིར་ན་ཀློང་ཆེན་པོ་དེ་ན། </a><a data-m="145685" data-d="5796">རབ་འབྱམས་ཟེར་མཁན་དེ་བདེ་གཤེགས་སྙིང་པོ་དེའི་མཁྱེན་ཆ་འགགས་པ་མེད་<span class="hesit">(ནི་)</span><span class="changed">པའི་</span></a><a data-m="151481" data-d="2571">བདེ་གཤེགས་སྙིང་པོའི་རྩལ་དེ་ཕྱི་རོལ་དུ་ཤར་འོང་དུས། </a><a data-m="154052" data-d="2971">ཕྱི་རོལ་དུ་ཤར་བའི་འཁོར་འདས་ཀྱི་སྣང་བ་དེ་</a><a data-m="157023" data-d="4507">རང་གི་ནང་གི་བདེ་གཤེགས་སྙིང་པོའི་སྣང་བ་ཡིན་པ་མ་ཤེས་ཏེ་སྣང་བ་ཕྱི་རུ་བཟུང༌། </a><a data-m="161530" data-d="3275">སེམས་ནང་དུ་བཟུང་བཞག་ན་<span class="unsure">ཡུལ་ཡུལ་ཅན་གྱི་ཞེན་རྟོག་གིས་</span>ཁམས་གསུམ་འཁོར་བ་ལ་འཁྱམས་འགྲོ་<span class="hesit">(གི་)</span><span class="changed">རྒྱུ་</span>རེད། </a><a data-m="164805" data-d="3524">དེ་ཁམས་གསུམ་འཁོར་བར་འཁྱམས་བྱེད་ཀྱི་རྩ་བ་ལས་དང་ཉོན་མོངས་ཟེར་མཁན་དེ་ཡང་</a><a data-m="168329" data-d="2496">རང་གི་སེམས་འདིའི་སྟེང་དུ་གནས་ཡོད་ཀྱི་རེད། </a><a data-m="170825" data-d="3050">དེ་བདེ་གཤེགས་སྙིང་པོ་དང་ལས་ཉོན་གཉིས་གཅིག་ཨེ་རེད་ཟེར་ན་མ་རེད། </a><a data-m="173875" data-d="4155">བདེ་གཤེགས་སྙིང་པོའི་རྩལ་དེ་ལས་ལས་ཉོན་དེ་ཤར་འོང་རེད་དུས། </a><a data-m="178030" data-d="5475">དེའི་ཕྱིར་ན་ལས་ཉོན་དེ་ད་ལྟ་ཆོས་ཉིད་ཀྱི་དགོངས་པ་མངོན་གསུམ་དུ་མ་རྟོགས་པའི་སྐབས་འདྲ་ཡིན་ན་</a><a data-m="183505" data-d="2374">བདེ་གཤེགས་སྙིང་པོ་དེ་ཉིད་ཡོད་ཨེ་རེད་ཟེར་ན་ཡོད་རེད། </a><a data-m="185879" data-d="5035">དེའི་ཕྱིར་ན། ལས་ཉོན་དེ་མ་སྤང་བས་ན་རྫོགས་པ་ཆེན་པོའི་ཁྲིད་ཐམས་ཅད་ཀྱི་ནང་ན་</a><a data-m="190914" data-d="3462">འཁོར་བའི་སྣང་བ་ཐམས་ཅད་མ་སྤངས་ལ་མི་ལྡན་པའི་ཚུལ་དུ་བཞུགས་གསུང་གི་རེད། </a><a data-m="194376" data-d="3064">དེ་གང་རེད་ཟེར་ན་ལས་དང་ཉོན་མོངས་པ་མ་སྤང་པ་ཡིན་པ་ལ་</a><a data-m="197440" data-d="4224">བདེ་གཤེགས་སྙིང་པོ་དང་རོ་གཅིག་ཏུ་འདྲེས་ཨེ་ཡོད་ཟེར་ན་མེད་རེད་དུས་</a><a data-m="201664" data-d="3099">དེའི་ཕྱིར་ན་འཁོར་བའི་ཆོས་ཐམས་ཅད་ཀྱང་བདེ་གཤེགས་སྙིང་པོ་དེ་ལ་བརྟེན། </a><a data-m="204763" data-d="3027">མྱ་ངན་ལས་འདས་པ་སངས་རྒྱས་སྐུ་དང་ཡེ་ཤེས་དེ་དཔེར་ན་</a><a data-m="207790" data-d="2749">ཉི་མ་དང་འོད་ཟེར་གཉིས་གཅིག་རེད་མ་གཏོགས་ཐ་དད་མ་རེད་དུས་</a><a data-m="210539" data-d="4808">དེའི་ཕྱིར་ན་སྐུ་དང་ཡེ་ཤེས་ཐམས་ཅད་བདེ་གཤེགས་སྙིང་པོ་རང་གི་ངོ་བོ་རེད། </a><a data-m="215347" data-d="5090">མྱ་ངན་འདས་པའི་ཆོས་ཐམས་ཅད་ཉི་མ་དང་ཟེར་བཞིན་དུ་ལྷུན་གྱི་རྫོགས་བསྡད་ལེ་རེད། </a><a data-m="220437" data-d="2507">དེ་ནི་དེའི་འཁོར་འདས་ཀྱི་སྣང་བ་དེ་ལ་ཕར་དཔྱད་བཞག་ན་</a><a data-m="222944" data-d="3261">འཁོར་བའི་སྣང་བ་ལ་ཉོན་མོངས་པ་བརྒྱད་ཁྲི་བཞི་སྟོང་ཟེར་མཁན་འདྲ། </a><a data-m="226205" data-d="2451">མྱ་ངན་ལས་འདས་པའི་སྣང་བ་ལ་སྐུ་དང་ཡེ་ཤེས་ཟེར་མཁན་འདྲ། </a><a data-m="228656" data-d="2540">རབ་འབྱམས་ཟེར་དུས་མང་པོ་ཞིག་ཡོད་ཏུ་དེ་རེད་དུས། </a><a data-m="231196" data-d="4535">དེ་ཇི་སྙེད་པ་ཐམས་ཅད་བདེ་གཤེགས་སྙིང་པོ་གཅིག་གི་ཀློང་དུ་ཡོད་ཀྱི་རེད། </a><a data-m="235731" data-d="3802">བདེ་གཤེགས་སྙིང་པོ་དེའི་དགོངས་པ་མངོན་དུ་གྱུར་པའི་ཀློང་ནས་གཟིགས་ན་</a><a data-m="239533" data-d="2472">འཁོར་བའི་ཆོས་ཟེར་མཁན་མར་སྡུག་ཅག་སྤང་བྱ་ཞིག་</a><a data-m="242005" data-d="2423">མྱ་ངན་ལས་འདས་པའི་ཆོས་ཟེར་མཁན་བཟང་པོ་བླང་བྱ། </a><a data-m="244428" data-d="3774">སྤང་བླང་གཉིས་སུ་མེད་པ་ཆོས་ཉིད་མཉམ་པ་ཉིད་དུ་རྫོགས་སྡོད་ལེ་རེད། </a><a data-m="248202" data-d="3945">དེའི་འཁོར་འདས་གཉིས་ཀ་དེ་ཆོས་ཉིད་དབྱིངས་ཀྱི་ཀློང་དེ་ན་རྫོགས་ཡོད་པ་དེ་</a><a data-m="252147" data-d="3312">རང་བྱུང་ལྷུན་གྲུབ་ཀྱི་རྫོགས་སོང་རེད་ཟེར་མ་གཏོགས་པའི་གསར་དུ་འབད་པས་རྫོགས་<span class="hesit">(ཀྱི་)</span><span class="changed">སོང་</span><span class="changed">བ་</span>མ་རེད་དུས་</a><a data-m="255459" data-d="3793">དེའི་རྫོགས་པ་རྫོགས་ཡོད་པའི་དོན་དེ་བླ་མས་ཀྱང་མར་བསྟན། </a><a data-m="259252" data-d="3223">སློབ་མས་ཀྱང་ཉམས་མྱོང་གི་སྒོ་ནས་ཤེས་འོང་ན། དེ་ལྟ་བ་ཡིན་པས་ན། </a><a data-m="262475" data-d="2306">ལྟ་བ་ཀློང་ཆེན་རབ་འབྱམས་ཡིན། ཞེས་བསྟན་པ་ཡིན། </a><a data-m="264781" data-d="5489">དེ་ལྟ་བུའི་ལྟ་བ་དེ་མངོན་དུ་བྱེད་ནས། སྒོམ་པའི་ངང་སྐྱོང་དུས་དེ་ལ་སྒོམ་པ་ཟེར་རེད། </a><a data-m="270270" data-d="5554">དེ་གའི་སྒོམ་པ་དེ་གོང་དུ་ཀློང་ཆེན་རབ་འབྱམས་དེ་ལྟ་བུའི་ལྟ་བ་སྤྲོས་བྲལ་གྱི་རང་བཞིན་དེ་<span class="changed">ཡང་</span>། </a><a data-m="275824" data-d="2912">བར་སྣང་སྟོང་པ་དང་བུམ་པ་སྟོང་པ་ལྟ་བུ་མ་རེད། </a><a data-m="278736" data-d="2327">ལྟ་བ་དེ་ལ་འོད་གསལ་གྱི་མཁྱེན་ཆ་ཡོད་ཀྱི་རེད། </a><a data-m="281063" data-d="2043">མཁྱེན་ཆའི་ཤེས་རབ་དེ་ལྷག་མཐོང་ཟེར་གྱི་རེད། </a><a data-m="283106" data-d="2294">ལྷག་མཐོང་གི་སྟོང་པ་ཉིད་ཀྱི་གནས་ལུགས་</a><a data-m="285400" data-d="2803">ཟབ་ཞི་སྤྲོས་བྲལ་འོད་གསལ་འདུས་མ་བྱས་ཟེར་མཁན་འདི་འདྲ་ཅིག་རེད། </a><a data-m="288203" data-d="4626">བསམ་གཏན་ལ་ཕབ་འོང་པས་དེ་སྟོང་ཉིད་མངོན་དུ་རྟོགས་ཐུབ་ཀྱི་རེད། </a><a data-m="292829" data-d="2242">ཤེས་རབ་དེའི་སྟོང་ཉིད་དེ་མངོན་སུམ་དུ་རྟོགས་<span class="hesit">(པ་དེ།)</span><span class="changed">འོངས་</span><span class="changed">དུས།</span> </a><a data-m="295071" data-d="3267">རང་གི་དགོངས་པ་ལ་ཚུར་སྦྱར་འོང་དུས་རང་གི་སྟོང་ཉིད་རྟོགས་ནས་</a><a data-m="298338" data-d="3664">སངས་རྒྱས་ཀྱི་གོ་འཕང་ཡར་ཐག་ཉེ་བོ་ལ་སླེབ་ཡོད་པ་དེ་ཤེས། </a><a data-m="302002" data-d="2494">སེམས་ཅན་གཞན་གྱི་སྣང་བ་ལ་ཕར་ལྟ་དུས་</a><a data-m="304496" data-d="2775">སྟོང་ཉིད་རང་ལ་གནས་བཞིན་དུ་རང་ལ་ཡོད་པ་མ་ཤེས་ཏེ། </a><a data-m="307271" data-d="2665">དཔེར་ན་གསེར་བུམ་པ་གང་ས་འོག་ཏུ་སྦས་བཞག་དེ་ལ་</a><a data-m="309936" data-d="5076">མི་སྤྲང་པོ་ཅིག་གི་ཉར་བསྡད་ཡོད་ན་གསེར་དེའི་སྤྲང་པོ་དེ་ལ་ཕན་ཐོགས་ཀྱི་མ་རེད། </a><a data-m="315012" data-d="2336">སྤྲང་པོ་དེའི་གསེར་འདི་ན་ཡོད་པའང་ཤེས་ཀྱི་མ་རེད། </a><a data-m="317348" data-d="4140">སྤྲང་པོ་དེ་ནི་ཁ་ཟས་མི་རྙེད་འཁྱམས་བསྡད་ཀྱི་ཡོད་རེད། </a><a data-m="321488" data-d="1471">གསེར་ནི་ས་འོག་ཏུ་བསྡད་བསྡད་རེད། </a><a data-m="322959" data-d="4042">དཔེ་དེ་ལྟ་བུར་སེམས་ཅན་ཐམས་ཅད་རང་ལ་ཡོད་པའི་ཆོས་ཉིད་དེ་ངོ་མ་ཤེས་དུས་</a><a data-m="327001" data-d="2898">དེ་ནི་ངོ་ཤེས་པའི་གང་ཟག་དེའི་མར་སེམས་ཅན་ལ་གཟིགས་འོང་ན་</a><a data-m="329899" data-d="3086">སྙིང་རྗེ་ཆེན་པོ་ཅིག་རང་ཤུགས་ཀྱི་སྐྱེ་མི་འོང་བའི་ཐབས་ཡོད་མ་རེད། </a><a data-m="332985" data-d="3028">སྙིང་རྗེ་དེ་སྐྱེ་འོང་དུས་སེམས་ཅན་ལ་དམིགས་འོང་རྒྱུ་དེ་</a><a data-m="336013" data-d="2019">བརྩེ་བ་ཆེན་པོ་རེད་དུས་དེ་ཞི་གནས་རེད། </a><a data-m="338032" data-d="3025">ཞི་གནས་དེ་སྟོང་ཉིད་ཀྱི་ཀློང་ནས་ཤར་འོང་དུས་དེ་ནི་</a><a data-m="341057" data-d="2231">ཐབས་དང་མ་བྲལ་བ་གཅིག་ཏུ་མཉམ་པར་འཇོག</a><a data-m="343288" data-d="1614">རྩེ་གཅིག་ཏུ་མཉམ་པར་འཇོག་པ་སྟེ་<span class="changed">ཟེར།</span> </a><a data-m="344902" data-d="3364">ཐབས་སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་ཟུང་འཇུག་གི་ངོ་བོ་<span class="changed">དེ།</span> </a><a data-m="348266" data-d="2880">ལྟ་བ་དེ་རྟོགས་འོང་དུས་རྒྱུད་ལ་སྐྱེ་འོངས་ཀྱི་རེད། དུས་</a><a data-m="351146" data-d="3952">དེའི་ཕྱིར་ན་སྟོང་ཉིད་དང་སྙིང་རྗེ་འབྲེལ་ན་རྒྱུ་མཚན་ཉིད་ཐེག་པའི་ལམ་ནས་འོང༌། </a><a data-m="355098" data-d="3120">ཐེག་པ་ཆེན་པོའི་ལམ་ཐམས་ཅད་ཀྱི་སྙིང་པོ་སྟོང་ཉིད་སྙིང་རྗེ་རེད། </a><a data-m="358218" data-d="1889">གསང་སྔགས་རྡོ་རྗེ་ཐེག་པའི་ལམ་བྱས་<span class="hesit">(བའང་)</span><span class="changed">ནའང་</span></a><a data-m="360107" data-d="3985">སྟོང་ཉིད་སྙིང་རྗེ་གཉིས་པོ་ཟུང་འཇུག་གི་ཚུལ་དུ་<span class="hesit">(ཡོངས་ཀྱི་)</span><span class="changed">ཡོད་</span><span class="changed">རྒྱུ་</span>རེད། </a><a data-m="364092" data-d="2991">གྲུབ་པའི་དབང་ཕྱུག་ས་ར་ཧས་ཀྱང་སྟོང་ཉིད་སྙིང་རྗེ་ཟུང་འཇུག་ཏུ་མ་རེད་ན་</a><a data-m="367083" data-d="1807">སངས་རྒྱས་ཀྱི་གོ་འཕང་མི་འཐོབ་གསུངས་ལེ་རེད། </a><a data-m="368890" data-d="4382">དེ་ལྟ་བ་ཀློང་ཆེན་རབ་འབྱམས་སྒོམ་པ་ནི་སྒོམ་ངོ་ཤེས་སོང་<span class="changed">སྟེ།</span> </a><a data-m="373272" data-d="3961">དེའི་དོན་ཉམས་སུ་ལེན་པའི་སྒོམ་པ་ཡིན་པས་ན་སྒོམ་པ་མཁྱེན་བརྩེའི་འོད་ཟེར་ཡིན། </a><a data-m="377233" data-d="1889">དེ་རིག་འཛིན་འཇིགས་མེད་གླིང་པའི་མཚན་རེད། </a><a data-m="379122" data-d="3895">དེ་ལྟ་བུའི་ལྟ་བའི་དོན་རྟོགས། སྒོམ་པས་ཉམས་སུ་ལེན། </a><a data-m="383017" data-d="4728">ལྟ་སྒོམ་ཟུང་འཇུག་ལྡན་པའི་ངང་ནས། དེའི་ལྟ་བ་རྟོགས། </a><a data-m="387745" data-d="3983">ལྟ་སྒོམ་ཟུང་འཇུག་གི་གང་ཟག་དེའི་ལུས་ངག་ཡིད་གསུམ་གྱི་སྤྱོད་པ་ཅི་བྱེད་ནའང༌། </a><a data-m="391728" data-d="3670">སེམས་ཅན་གྱི་དོན་རང་ཤུགས་ཀྱི་ཆེད་དུ་འབད་པ་མེད་པར་འབྱུང་འགྲོ་<span class="hesit">(གི་)</span><span class="changed">རྒྱུ་</span>རེད། </a><a data-m="395398" data-d="1935">དེ་འབྱུང་བྱེད་ཀྱི་རྒྱུ་མཚན་དེ་གང་རེད་ཟེར་ན། </a><a data-m="397333" data-d="2575">གོང་དུ་སྙིང་རྗེ་ཆེན་པོ་ཞིག་ཡོད་པ་དེའི་ནུས་པས་རེད། </a><a data-m="399908" data-d="4139">དཔེར་ན་མདའ་ཅིག་འཕེན་བཞག་ན་མཐེ་བོང་གི་ཤུགས་དེ་མ་ཟད་ཀྱི་བར་དུ་</a><a data-m="404047" data-d="1259">མདའ་དེ་བུད་འགྲོ་གི་རེད་དུས། </a><a data-m="405306" data-d="7720">དཔེ་དེ་བཞིན་དུ་སྙིང་རྗེའི་སྟོབས་<span class="hesit">(ཀྱི་)</span><span class="changed">ཀྱིས།</span><span class="changed"> སེམས་</span><span class="changed">ཅན་</span><span class="changed">ལ་</span><span class="changed">སྙིང་</span><span class="changed">རྗེ་</span><span class="changed">བསྐྱེད་</span><span class="changed">བསྡད་</span>པ་<span class="changed">འདིའི་</span><span class="changed">ཤུགས་</span><span class="changed">ཀྱིས།</span> སྒོ་ལུས་ངག་ཡིད་གསུམ་གྱི་སྤྱོད་པ་ཐམས་ཅད་གཞན་དོན་དུ་རང་ཤུགས་ཀྱི་འགྲོ་ལེ་རེད། </a><a data-m="413026" data-d="2457">སེམས་ཅན་གྱི་དོན་བྱེད་པའི་གང་ཟག་དེ་ལ་</a><a data-m="415483" data-d="2492">བྱང་ཆུབ་སེམས་དཔའི་མཚན་རྒྱལ་བའི་མྱུ་གུ་ཟེར་ཡོད་རེད། </a><a data-m="417975" data-d="3259">དེ་<span class="hesit">(བྱང་ཆུབ་སེམས་དཔའ་རྒྱལ་བའི་མྱུ་གུ་)</span><span class="changed">རྒྱལ་</span><span class="changed">བའི་</span><span class="changed">མྱུ་</span><span class="changed">གུ་</span><span class="changed">བྱང་</span><span class="changed">ཆུབ་</span><span class="changed">སེམས་</span><span class="changed">དཔའ་</span>རྣམས་ཀྱི་ཚུལ་དང་མཐུན་པ་སྟེ། </a><a data-m="421234" data-d="3132">ཡར་རྫོགས་པ་ཆེན་པོ་སྒོམ་ན་སེམས་ཅན་གྱི་དོན་མི་མཛད་མཁན། </a><a data-m="424366" data-d="4098">སྙིང་རྗེ་མེད་མཁན་ལྟ་བུ་མ་རེད། སེམས་ཅན་གྱི་དོན་རྟག་པར་མཛད་<span class="hesit">(ཡོད་)</span><span class="changed">མཁན་</span>རེད། </a><a data-m="428464" data-d="3360">དེའི་ཚུལ་དང་མཐུན་པས། དེ་སྟོང་ཉིད་སྙིང་རྗེ་དེས་ཟིན་པའི་སྒོ་ནས་</a><a data-m="431824" data-d="3607">གཞན་ཕན་ཕ་རོལ་ཏུ་ཕྱིན་པ་དྲུག་གི་སྦྱིན་པ་གཏོང༌། ཚུལ་ཁྲིམས་སྲུང༌། </a><a data-m="435431" data-d="3903">བཟོད་པ་སྒོམ། བརྩོན་འགྲུས་བརྩམས། བསམ་གཏན་ལ་མཉམ་པར་བཞག</a><a data-m="439334" data-d="3746">ཤེས་རབ་ཀྱི་གཏན་ལ་ཕེབས་པར་ཉམས་སུ་ལེན་པ་ནི་བྱང་ཆུབ་སེམས་པའི་སྤྱོད་པ་ཡིན་པས་ན། </a><a data-m="443080" data-d="3814">ལྟ་སྒོམ་དེ་དང་འབྲེལ་བའི་སྤྱོད་པ་དེ་རྒྱལ་བའི་མྱུ་གུ་ཡིན་ཟེར་དུས་</a><a data-m="446894" data-d="3877">འཇིགས་མེད་གླིང་པའི་དངོས་སློབ་འཇིགས་མེད་རྒྱལ་བའི་མྱུ་གུ་ཟེར་མཁན་དེ་</a><a data-m="450771" data-d="1678">སྤྱོད་པའི་མཚན་ཟེར་ཡིན་གསུང༌། </a><a data-m="452449" data-d="4323">དེ་ལྟ་བུའི་ལྟ་སྒོམ་སྤྱོད་གསུམ་ཟེར་མིང་སོ་སོར་བཏགས་ནའང་དོན་གཅིག་རེད། </a><a data-m="456772" data-d="4499">གང་རེད་ཟེར་ན། ཆོས་ཉིད་བདེ་གཤེགས་སྙིང་པོ་རང་ལ་ཡོད་པ་<span class="changed">ངོ་</span><span class="changed">ཤེས་</span><span class="changed">པ་</span>དེ་ལ་ལྟ་བ་ཟེར། </a><a data-m="461271" data-d="3262">ངོ་ཤེས་པའི་ངང་ནས་བདེ་གཤེགས་སྙིང་པོའི་ཉམས་མྱོང་རྒྱུད་ལ་སྐྱེས་ཏེ་</a><a data-m="464533" data-d="4712">བདེ་གཤེགས་སྙིང་པོའི་<span class="hesit">(སྒྲིབ་པ་སེལ་ནས་ཉམས་མྱོང་ལ་བརྟན་པ་ཅུང་ཟད་)</span><span class="changed">འདྲིས་</span><span class="changed">སོང་</span><span class="changed">ལེ་</span><span class="changed">ཡི་</span><span class="changed">གདིང་</span><span class="changed">འདྲ་</span><span class="changed">ཞིག་</span>ཐོབ་སོང་བ་དེ་ལ་སྒོམ་པ་ཟེར། </a><a data-m="469245" data-d="3636">ལྟ་སྒོམ་གཉིས་དེའི་ངང་ནས་མ་ཡེངས་མ་འཁྲུལ་བའི་ངང་ནས་</a><a data-m="472881" data-d="2752">ལུས་ངག་ཡིད་གསུམ་གྱི་སྤྱོད་པ་གང་བྱས་ནའང་དེ་ལ་སྤྱོད་པ་ཟེར། </a><a data-m="475633" data-d="4299">ལྟ་སྒོམ་སྤྱོད་གསུམ་དེ་མིང་སོ་སོ་རེད་མ་གཏོགས་དོན་གཅིག་རེད། </a><a data-m="479932" data-d="3350">དེ་ནི་དེའི་དོན་གཅིག་པ་དེ་ཉམས་སུ་ལེན་པའི་གང་ཟག་དེ་ནི་</a><a data-m="483282" data-d="4696">རང་བཞིན་རྫོགས་པ་ཆེན་པོའི་ཆོས་ཀྱི་སྣོད་ལྡན་ཡིན་པའི་ཕྱིར་ན་སྐལ་པ་དང་ལྡན་<span class="changed">པར་</span><span class="changed">སྟོན་</span>པའི་ཕྱིར། </a><a data-m="487978" data-d="3902">དེ་ལྟར་ཉམས་སུ་ལེན་པ་ལ་གསུངས། དེའི་ལྟ་སྒོམ་སྤྱོད་གསུམ་ཉམས་སུ་ལེན་པ་ལ། </a><a data-m="491880" data-d="4657">ཐོག་མར་ང་ཚོའི་སེམས་དེ་འཁྲུལ་པ་རེད་སོང་<span class="hesit">(ཚེ་)</span><span class="changed">བས།</span> དེ་<span class="hesit">(ནི་)</span><span class="changed">ནས་</span>མི་མང་པོའི་ཁྲོད་ལྟ་བུ་དང༌། </a><a data-m="496537" data-d="3413">བཱ་རྫར་ལྟ་བུ་ཆགས་སྡང་རྨོངས་གསུམ་གྱི་ལས་ཀ་མང་པོ་བྱས་ན་</a><a data-m="499950" data-d="1777">སེམས་ཀྱི་གནད་དེ་ཤེས་ཀྱི་མ་རེད་དུས། </a><a data-m="501727" data-d="2979">དེ་མ་ཡིན་པའི་གནས་མི་མེད་དབེན་པའི་རི་ཁྲོད་གཅིག་ཏུ་བརྟེན། </a><a data-m="504706" data-d="5685">འཇིག་རྟེན་ཚེ་འདིའི་བདེ་བ་སྡུག་བསྔལ་རྙན་པར་གྲགས་པ་བསམ་བློ་མང་པོ་ཞིག་གཏོང་བསྡད་ན། </a><a data-m="510391" data-d="3987">སེམས་དེ་དཀྲུགས་འགྲོ་ནས་བཟུང་སྟེ་ཆོས་ཉིད་ཀྱི་དོན་མ་རྟོགས་<span class="changed">ཀྱི་</span>མ་རེད་དུས་</a><a data-m="514378" data-d="2700">འཇིག་རྟེན་ཚེ་འདིའི་བྱ་བ་ཐམས་ཅད་བློས་བཏང་ནས། </a><a data-m="517078" data-d="3923">ད་མི་ཚེ་གཅིག་ཏུ་རྒལ་ཚིགས་བྲག་ལ་སྦྱར་ཏེ་སེམས་ཀྱི་གནས་ལུགས་དེ་</a><a data-m="521001" data-d="2623">ཨེ་ཤེས་ལྟ་གི་ཡིན་བསམ་རྩེ་གཅིག་ཏུ་ཉམས་སུ་ལེན། </a><a data-m="523624" data-d="3781">དེ་ལྟར་ཉམས་སུ་ལེན་<span class="hesit">(ན་)</span><span class="changed">ནས་</span>བླ་མའི་གདམས་ངག་ཐུན་མོངས་མ་ཡིན་པ་ཞིག་ཐོབ་ན་</a><a data-m="527405" data-d="5056">ཚེ་འདིར་ཀ་དག་གཞི་ཐོག་ཏུ་གྲོལ་<span class="hesit">(ཏེ་)</span><span class="changed">ཟེར།</span> ལྟ་བ་ཀློང་ཆེན་རབ་འབྱམས་ཀྱི་སྟེང་ལ་སླེབས་འགྲོ་དུས་</a><a data-m="532461" data-d="3812">དེ་ནི་མར་འཁྲུལ་གྱི་མེད་དུས་ཚེ་གཅིག་ཏུ་སངས་རྒྱས་ལ་ཐང་མེད་ཟེར་དུས་</a><a data-m="536273" data-d="2539">ཚུ་གཅིག་སངས་ཨེ་རྒྱས་མི་རྒྱས་ཐེ་ཚོམ་མེད་ཟེར་རེད། </a><a data-m="538812" data-d="3820">ཚེ་གཅིག་སངས་ཨེ་རྒྱས་མི་རྒྱས་ཐེ་ཚོམ་མེད་པ་དེ་ལྟར་ཡིན་ཡང༌། </a><a data-m="542632" data-d="2334">དེ་ལྟ་བུའི་ལྟ་སྒོམ་སྤྱོད་གསུམ་ལ་གསུངས་ཏེ། </a><a data-m="544966" data-d="3564">ད་དེ་ལྟར་མིན་ཡང་<span class="changed">ཟེར་</span><span class="changed">རྒྱུ།</span> ཚེ་གཅིག་སངས་རྒྱས་<span class="hesit">(ཚེ་དེ་)</span><span class="changed">རེད་</span><span class="changed">དུས།</span> དཔེར་ན་</a><a data-m="548530" data-d="4297">གྲུབ་ཐོབ་གོང་མ་རྣམས་ལྟ་བུ་ཅིག་མ་བྱུང་ནའང་གོང་<span class="hesit">(དུ་)</span><span class="changed">གི་</span>ལྟ་བ་ཀློང་ཆེན་རབ་འབྱམས། </a><a data-m="552827" data-d="4655">སྒོམ་པ་མཁྱེན་བརྩེའི་འོད་ཟེར། སྤྱོད་པ་རྒྱལ་བའི་མྱུ་གུའི་ཉམས་ལེན་དེ་གསུམ་བླ་མའི་ས་ནས་ཐོས། </a><a data-m="557482" data-d="4262">དཔེ་ཆའི་སྒོ་ནས་གོ་བ་སྐྱེས། རང་གི་འོང་ཉམས་ལེན་ཆེ་ཚེ་ཆུང་ཚེ་ཞིག་བྱས་བསྡད་ན་</a><a data-m="561744" data-d="4604">བློ་ཁ་ཕྱོགས་པ་ཙམ་ཡོད་ཀྱང༌། ཚེ་འདིར་རྐྱེན་ངན་ལམ་དུ་འཁྱེར་ཤེས་པ་དང་ཟེར་དུས། </a><a data-m="566348" data-d="3367">ཚེ་གཅིག་ལ་བཟང་རྐྱེན་གྱི་སྒོ་ནས་<span class="hesit">(རྙན་)</span><span class="changed">སྙན་</span>པ། གྲགས་པ། བསྟོད་པ། </a><a data-m="569715" data-d="2305">རྙེད་པ། བཀུར་སྟི་དཔལ་འབྱོར་ལྟ་བུ་བྱུང་ནའང་</a><a data-m="572020" data-d="6078"><span class="changed">དེ་</span><span class="changed">སྒྱུ་</span><span class="changed">མ་</span><span class="changed">དང་</span><span class="changed">རྨི་</span><span class="changed">ལམ་</span><span class="changed">ལྟ་</span><span class="changed">བུ་</span><span class="changed">ཡིན་</span><span class="changed">བསམ་</span><span class="changed">རྒྱུ་</span><span class="changed">ཡི་</span><span class="changed">ཆགས་</span><span class="changed">ཞེན་</span><span class="changed">མེད་</span><span class="changed">པ་</span><span class="changed">དང་</span><span class="changed">། ན་</span><span class="changed">ཚ་</span><span class="changed">མི་</span><span class="changed">ཁ་</span><span class="changed">གཏམ་</span><span class="changed">ངན་</span><span class="changed">བྱུང་</span><span class="changed">ནའང་</span>། </a><a data-m="578098" data-d="3222">དེ་སྐྱེ་བ་སྔ་མའི་ལས་ངན་འཛད་བྱེད་ཡིན་བསམ་སྟེ་བཟུང་སྟེ། </a><a data-m="581332" data-d="3230">ཁོག་པ་ཆེན་པོ་འདྲ་ཞིག་གི་ལྟ་བ་ནམ་མཁའ་ལ་མདུང་བསྐོར་ཟེར་རྒྱུ་དེ་</a><a data-m="584562" data-d="2937">ནུས་<span class="hesit">(བྱེད་ཡིན་གྱི་རེད་འགྲོ་ཀྱི་ཡིན་)</span><span class="changed">ཅན་</span><span class="changed">ཞིག་</span><span class="changed">རེད་</span><span class="changed">འགྲོ་</span><span class="changed">རྒྱུ་</span><span class="changed">རེད་</span>དུས། ལམ་དུ་འཁྱེར་ཤེས་པ་དང༌། </a><a data-m="587499" data-d="3503">དེ་ནི་ད་ལྟ་འཇིག་རྟེན་ཚེ་འདིར་སྐྱིད་ན་དགའ་བ། བདེ་ན་དགའ་བ། </a><a data-m="591002" data-d="3453">གྲགས་པ་འདྲ་ཞིག་འཕོག་ན་དགའ་བ། དེ་ནི་མ་སྐྱེས་ན་དོགས་པ། </a><a data-m="594455" data-d="4224">དགྲའི་གནོད་འོང་ལེའི་དོགས་པའི་བྱ་བཞག་མང་པོ་ཞིག་གི་རེ་དོགས་མང་པོ་དེ་</a><a data-m="598679" data-d="3656">ཆོས་ཉིད་ཀྱི་དོན་དེ་ལ་མྱོང་བ་ཙམ་ཞིག་སྐྱེ་སོང་ན་མི་སྐྱེ་ཞིང་</a><a data-m="602335" data-d="3225">ད་ལྟ་རྫོགས་པ་ཆེན་པོའི་ཆོས་ཚུལ་བཞིན་དུ་ཉམས་སུ་བླང་ན་</a><a data-m="605560" data-d="2582">སྐྱེས་བ་གསུམ་ཕན་ཆོད་ནས་སངས་རྒྱས་འགྲོ་ལེ་རེད་དུས་</a><a data-m="608142" data-d="2188">བདེ་ནས་བདེ་བ་རུ་འགྲོ་བར་གྱུར་པས་ན་</a><a data-m="610330" data-d="3304">ཚེ་གཅིག་གི་སྟེང་དུ་རྟོགས་པ་མངོན་སུམ་དུ་མ་གྱུར་ནའང༌། </a><a data-m="613634" data-d="4291">གུ་ཡང་བློ་བདེ་པོ་ཞིག་ཡོང་དུས་དེ་ལ་ངོ་མཚར་སྐྱེས་བའི་<span class="hesit">(ཚིལ་)</span><span class="changed">ཚིག་</span>བྱས་ཏེ། </a><a data-m="617925" data-d="4967">མིན་ཡང་བློ་བདེ་ཨ་ལ་ལ། དེ་ལྟ་བུའི་ཕན་ཡོན་དང་ལྡན་པའི་ལྟ་སྒོམ་སྤྱོད་གསུམ་དེ། </a><a data-m="622892" data-d="2254">དང་པོ་ཡར་རྒྱབ་ནས། ལྟ་བ་ཀློང་ཆེན་རབ་འབྱམས་ཡིན། </a><a data-m="625146" data-d="2858">སྒོམ་པ་མཁྱེན་བརྩེ་འོད་ཟེར་ཡིན། སྤྱོད་པ་རྒྱལ་བའི་མྱུ་གུ་ཡིན། </a><a data-m="628004" data-d="4499">དེ་མདོར་བསྡུས་ཏེ་བསྟན་པ་རེད། ད་ཕར་རིམ་པ་བཞིན་དུ་རྒྱས་པར་འཆད་པ་དེ་ལ། </a><a data-m="632503" data-d="4212">དང་པོ་ལྟ་བ་ཉམས་སུ་ལེན་ཚུལ་རྒྱས་པར་འཆད་པར་འདོད་ནས། </a><a data-m="636715" data-d="4633">ལྟ་བ་ཀློང་ཆེན་རབ་འབྱམས་ནི། དཔེར་ན་འདི་ནས་རྡོ་རྗེ་གདན་ལྟ་བུ་ཞིག་འགྲོ་དགོས་ན། </a><a data-m="641348" data-d="4262">རྡོ་རྗེ་གདན་དེ་ཕྱོགས་གང་ན་ཡོད། ལམ་ཀ་ག་ནས་ཡིན་དེ་ངོ་ཤེས་དགོས་<span class="hesit">(ཀྱི་)</span><span class="changed">རྒྱུ་</span>རེད། </a><a data-m="645610" data-d="4034">དེ་མ་ཤེས་ན་ཕན་གྱི་མ་རེད། ལྟ་བ་ཟེར་མཁན་ཀློང་ཆེན་རབ་འབྱམས་དེ་</a><a data-m="649644" data-d="4277">ཆོས་ཉིད་བདེ་གཤེགས་སྙིང་པོའི་དོན་རང་གི་རྒྱུད་ལ་ཚུར་སྦྱོར་དགོས་རེད། </a><a data-m="653921" data-d="2390">རང་གི་རྒྱུད་ལ་སྐྱེ་བ་ཅིག་དགོས་རེད། </a><a data-m="656311" data-d="3626">དེ་སྐྱེ་བར་བྱེད་པ་དེ་ཡི་དོན་གདམ་ངག་ཚིག་གསུམ་ཟེར་དུས་དེ། </a><a data-m="659937" data-d="5712">ངོ་རང་ཐོག་ཏུ་འཕྲོད་པ་ལྟ་བ། ཐག་གཅིག་ཐོག་ཏུ་གཅོད་པ་སྒོམ་པ། </a><a data-m="665649" data-d="2149">གདོང་གྲོལ་ཐོག་ཏུ་བཅའ་བ་སྤྱོད་པ་སྟེ། </a><a data-m="667798" data-d="2856">དེ་ཚིག་གསུམ་ཉམས་ལེན་གི་གནད་ལ་བརྡེག་པས་</a><a data-m="670654" data-d="4479">ད་སྔ་ཡན་ཆད་ཁམས་གསུམ་འཁོར་བ་ལ་མོ་ཊའི་འཁོར་ལོ་འདྲ་ཅིག་འཁོར་བསྡད་ཡོད་རེད་<span class="changed">དུས།</span> </a><a data-m="675133" data-d="3030">འདིའི་ཚིག་གསུམ་གནད་དུ་བརྡེག་པ་འདི་ཤེས་ན་འཁོར་བ་ལ་མི་འཁོར། </a><a data-m="678163" data-d="2576">འཁོར་བའི་སྲོག་དེ་ཕར་གཅོད་པར་བྱེད་པ་ཡིན་པས་ན་</a><a data-m="680739" data-d="2372">ཚིག་གསུམ་ཟེར་དུས་ལྟ་སྒོམ་སྤྱོད་གསུམ། </a><a data-m="683111" data-d="4417">དོན་གྱི་གནད་དུ་བརྡེག་<span class="hesit">(བརྡེག་པ་སྟེ་)</span><span class="changed">ཟེར་</span>མི་གཅིག་གསོད་དགོས་ན་ལག་པ་དེ་བཅད། </a><a data-m="687528" data-d="3195">སོར་མོ་དེ་བཅད། རྣ་ཆོག་དེ་བཅད། དེ་འདྲ་བྱས་ན་མི་དེ་ཤི་གི་མ་རེད། </a><a data-m="690723" data-d="3216">སྙིང་དེ་ན་མདའ་འདྲ་གྲི་འདྲ་ཅིག་བརྒྱབ་བཞག་ན་ལམ་སང་ཤི་འགྲོ་<span class="hesit">(གི་)</span><span class="changed">རྒྱུ་</span>རེད། </a><a data-m="693939" data-d="3964">འདིའི་ལྟ་སྒོམ་སྤྱོད་གསུམ་དེ་ཡོད་ན་འཁྲུལ་པ་དེ་ལམ་སང་དག་འགྲོ་<span class="hesit">(གི་)</span><span class="changed">རྒྱུ་</span>རེད་དུས། </a><a data-m="697903" data-d="2345">དེའི་ཕྱིར་ན་ཚིག་གསུམ་དོན་གྱི་གནད་དུ་བརྡེག་<span class="changed">ཟེར།</span> </a><a data-m="700248" data-d="3060">དེ་ནི་དང་པོ་ལྟ་བ་ངོ་མ་འཕྲོད་པ་སྤྲོད་པ་ཐབས་ལ་ཟེར། </a><a data-m="703308" data-d="3899">ལྟ་བ་རང་གཞན་སེམས་ཅན་ཐམས་ཅད་ཀྱི་རྒྱུད་ལ་ཨེ་ཡོད་ཟེར་ན་ཡོད་ཀྱི་རེད། </a><a data-m="707207" data-d="3860">ད་ལྟ་དཔེར་ན་འབུ་སྲིན་<span class="changed">འབུ་</span>ལྟ་བུ་དང་མ་ཧེ་ཕག་ལ་སོགས་པ་</a><a data-m="711067" data-d="3448">འདི་རྣམས་ཀྱི་རྒྱུད་ལ་ལྟ་བ་ཡོད་ཡོད་ཀྱི་རེད། ལྟ་བ་དེ་ངོ་ཤེས་ཡོད་མ་རེད། </a><a data-m="714515" data-d="2903">དེ་ངོ་མ་ཤེས་དུས་ལྟ་བའི་འབད་སྤྱོད་གཏོང་རྒྱུ་མེད་རེད། </a><a data-m="717418" data-d="5295">དེ་ངོ་ཤེས་པ་དེ་སུས་བྱེད་དགོས་ལེ་རེད་ཟེར་ན། བླ་མའི་མན་ངག་གི་སྒོ་ནས་ངོ་སྤྲད་དགོས་<span class="changed">རེད།</span> </a><a data-m="722713" data-d="1995">དེ་ནི་བླ་མའི་མན་ངག་ཟེར་མཁན་དེ་གང་རེད་ཟེར་ན། </a><a data-m="724708" data-d="1825">མན་ངག་མཐར་ཐུག་དེ་འདི་ལྟ་བུ་རེད་དུས། </a><a data-m="726533" data-d="4889">དེ་ངོ་སྤྲད་པའི་ཐབས་ལྟ་བ་དེ་ལ་སྤྱིར་མཚན་ཉིད་ཐེག་པ་ནས་</a><a data-m="731422" data-d="2306">ལྟ་བ་ལུང་རིགས་ཀྱི་གཏན་ལ་ཕེབས་པ་དང༌། </a><a data-m="733728" data-d="2477">ཟེར་དུས་བཟུང་སྟེ་ད་ལྟ་བྱང་ཆུབ་སེམས་དཔའི་ཐེག་པ་དང༌། </a><a data-m="736205" data-d="2988"><span class="changed">འོག་</span><span class="changed">མ་</span>ཉན་ཐོས་ལ་སོགས་པ་ཡིན་ན་ལྟ་བ་དེ་དང་པོ་</a><a data-m="739193" data-d="3989">ཐོས་པ་རྒྱ་ཆེན་པོའི་ཤེར་ཕྱིན། དབུ་མ། མངོན་པ་ལྟ་བུ་ཞིག་བལྟ་</a><a data-m="743182" data-d="2226">དེའི་རྗེས་སུ་ལྟ་བ་དེ་གཏན་ལ་ཕབ། </a><a data-m="745408" data-d="3246">དེ་འདྲ་བྱེད་ལེ་དེ་ལ་སངས་རྒྱས་ཀྱི་ལུང་ཚད་མ་ཡོད་དགོས་རེད། </a><a data-m="748654" data-d="1863">མཁས་པའི་རིག་པ་ཚད་མ་ཡོད་དགོས་རེད། </a><a data-m="750517" data-d="1666">གཏན་ཕབས་སྟངས་དེ་འདྲ་མཛད་དགོས་རེད། </a><a data-m="752183" data-d="3575">གསང་སྔགས་ཐུན་མོངས་བ་དང༌། མ་ཧཱ་དང༌། ཨ་ནུ། <span class="hesit">(ཨ་རི་)</span>ལྟ་བུ་ཡིན་ནས་བཟུང་སྟེ། </a><a data-m="755758" data-d="3416">དེ་ནི་མ་ཧཱའི་སྒོ་ནས་<span class="hesit">(ལྟ་བའི་)</span><span class="changed">ལྷའི་</span>བསྐྱེད་རིམ་བསྒོམ་པ་<span class="hesit">(ནི)</span><span class="changed">ཡིས།</span> </a><a data-m="759174" data-d="2762">ཞི་གནས་བྱེད། ཨ་ནུའི་སྒོ་ནས་ཡིན་ན་གཏུམ་མོ་བསྒོམ་པ། </a><a data-m="761936" data-d="4540"><span class="hesit">(རྒྱུ་)</span><span class="changed">སྒྱུ་</span>ལུས་སྒོམ་པ་ལ་སོགས་པའི་སྒོ་ནས་དབང་གསུམ་པ་དཔེ་ཡི་ཡེ་ཤེས་ལ་བརྟེན་ཏེ་</a><a data-m="766476" data-d="3799">དབང་བཞི་པ་དོན་གྱི་ཡེ་ཤེས་ངོ་སྤྲོད་པ་སོགས་ལུགས་མང་པོ་ཡོད་པ་ཡིན་ནའང༌། </a><a data-m="770275" data-d="4480">ད་རེས་ཀྱི་སྐབས་དེ་ལ་དེ་ཐམས་ཅད་བཤད་ཀྱི་མེད་གསུང་ལེ་རེད། རྒྱས་པར་མི་བཤད་རེད། </a><a data-m="774755" data-d="3589">དོན་དུ་སེམས་ཀྱི་གནས་ལུགས་ཁྲིད་བཤད་པ་དེ་ལ་<span class="hesit">(པཧི་)</span><span class="changed">པཎྜི་</span>ཏའི་དཔྱད་སྒོམ། </a><a data-m="778344" data-d="2181">ཀུ་སུ་ལུའི་འཇོག་སྒོམ་སྟེ་གཉིས་ཡོད་རེད། </a><a data-m="780525" data-d="3745">ད་ལྟ་དེ་ཀུ་ས་ལའི་འཇོག་སྒོམ་རེད། དེའི་ཕྱིར་ན་གནས་ལུགས་ངང་</a><a data-m="784270" data-d="2256">འདི་སྒྲུབ་བརྒྱུད་དམ་པ་རྣམས་ཀྱི་ཕྱག་བཞེས་ཟེར་རེད། </a><a data-m="786526" data-d="3237">ད་སྔ་ཡན་ཆད་གྲུབ་པ་ཐོབ་པའི་གང་ཟག་ཐམས་ཅད་ཀྱི་ཕྱག་བཞེས་ལྟར་ན། </a><a data-m="789763" data-d="3608">སེམས་ཀྱི་ཡལ་ས་རེད། སེམས་ཀྱི་ཡལ་ས་ངོ་སྤྲད་པ་སྟེ། </a><a data-m="793371" data-d="5123">སེམས་ཟེར་མཁན་དེ་སྟོང་པ་ཉིད་བར་སྣང་གི་འཇའ་དང༌། <span class="hesit">(གཏེར་)</span><span class="changed">སྤྲིན་</span>ལྟ་བུ་ཅིག་ཡོད་རེད། </a><a data-m="798494" data-d="3712">དེ་ཕར་ཡལ་སོང་ན་ཆོས་ཉིད་ཀྱི་ཐོག་ལ་སློབ་མི་འོང་བའི་ཐབས་ཡོད་མ་རེད། </a><a data-m="802206" data-d="2745">སེམས་ཀྱི་ཡལ་ས་དེ་ཆོས་ཉིད་རེད་དུས་དེ་ངོ་སྤྲད་པ་སྟེ་</a><a data-m="804951" data-d="2906">དེ་ནི་དེ་ངོ་སྤྲད་པ་ལ་ཅི་འདྲ་དགོས་ཟེར་ན། </a><a data-m="807857" data-d="2532">དེ་ཡང་འཁྲུལ་རྟོག་གི་རྦ་རླབས་འཚུབས་པའི་དུས་ན་ཟེར་ཏེ། </a><a data-m="810389" data-d="2619">ད་སེམས་མ་བཅོས་པར་ལྷོད་དེ་མཉམ་པར་ཅིག་བཞག</a><a data-m="813008" data-d="2584">རང་གི་སེམས་ལ་རང་གི་ཚུར་ཅིག་བལྟས་འོང་ན། </a><a data-m="815592" data-d="4935">རྣམ་རྟོག་འདི་དྲན་དང་འདི་མི་དྲན་མེད་པ་རྒྱ་མཚོའི་རྦ་རླབས་རྒྱབ་སོང་འདྲ་ཡོད་རེད། </a><a data-m="820527" data-d="2761">བར་སྣང་ལ་རླུང་རྒྱུ་བ་འདྲ་ཅིག་རེད་འོང་བའི་དུས་ན། </a><a data-m="823288" data-d="2379">ཡུལ་གྱི་རྗེས་སུ་འབྲངས་པའི་རྣམ་རྟོག་མི་སྐྱེ་བ་ཟེར་དུས། </a><a data-m="825667" data-d="3063">དང་པོ་རྣམ་རྟོག་གཅིག་སྐྱེས་ན་དེའི་རྗེས་སུ་གཅིག་ལས་གཉིས་སྐྱེས། </a><a data-m="828730" data-d="3715">གཉིས་སྐྱེས་ན་གཉིས་ལས་གསུམ་སྐྱེས། དེ་འདྲ་བྱས་སོང་ན་ནི་འཁྲུལ་འགྲོ་རེད། </a><a data-m="832445" data-d="1702">དེའི་རྗེས་སུ་འབྲངས་སོང་བ་རེད། </a><a data-m="834147" data-d="2499">དཔེར་ན་འདི་ནས་ངོ་ཤེས་པའི་མི་གཅིག་འཕྲད་དགོས་འདུག་བསམ་</a><a data-m="836646" data-d="1769">དེའི་ངོ་ཤེས་པའི་མི་དེ་དང་འཕྲད་འོང་ན། </a><a data-m="838415" data-d="2530">དེ་ལ་ཅིག་སྐད་ཆ་མང་པོ་ཅིག་བཤད་དགོས་འདུག་བསམ་</a><a data-m="840945" data-d="3160">རྒྱལ་ཁམས་ཀྱི་བདེ་སྡུག་མང་པོ་ཅིག་བཤད་འོང་ན་ད་འདི་བྱས་ན་གྲག་ས་རེད། </a><a data-m="844105" data-d="2956">འདི་མ་བྱས་ན་གྲག་ས་རེད་བསམ། སེམས་ཀྱི་རྦ་རླབས་འཚུབ་འོང་ལེ་རེད། </a><a data-m="847061" data-d="4329">དེའི་རྦ་རླབས་འཚུབ་པའི་དུས་དེ་ལ་ཡུལ་གྱི་རྗེས་སུ་འབྲངས་སོང་ཚེ་དེའི་རྣམ་རྟོག་རེད། </a><a data-m="851390" data-d="1815">དེའི་རྣམ་རྟོག་རེད་ཚར་ན་འཁྲུལ་ཚར་རེད། </a><a data-m="853205" data-d="4569">དེའི་རྣམ་རྟོག་དེ་རགས་པ་དག་གི་སེམས་ཀྱི་རང་ཞལ་སྒྲིབ་པས་<span class="hesit">(ཟོར་)</span><span class="changed">ཟེར་</span>དུས་</a><a data-m="857774" data-d="2984">ནམ་མཁའ་ནས་སྤྲིན་མང་པོ་ཅིག་འཕྱུར་བསྡད་ན་ནམ་མཁའ་སྒྲིབ་འགྲོ་གི་རེད། </a><a data-m="860758" data-d="3297">ཆུ་དེ་ལ་རྦ་རླབས་མང་པོ་ཅིག་ཡོད་ན་རྒྱ་མཚོ་དྭངས་པ་རེད་ཀྱི་མ་རེད། </a><a data-m="864055" data-d="3470">དེའི་རིགས་བཞིན་འགྲེས་པས་དཔེར་ངོ་སྤྲད་ཀྱང་མི་འཕྲོད་པའི་ཕྱིར་ན། </a><a data-m="867525" data-d="2777">རྣམ་རྟོག་ལ་ཕྲ་བ་དང་རགས་པ་གཉིས་ཡོད་ཀྱི་རེད། </a><a data-m="870302" data-d="2740">རྣམ་རྟོག་རགས་པ་ཟེར་མཁན་དེ་དངོས་སུ་ཞེ་སྡང་ལངས་ནས་</a><a data-m="873042" data-d="3506"><span class="unsure">དངོས་སུ་</span>མི་ལ་རྡོ་དང་དབྱུག་པ་ལ་སོགས་པས་ཅིག་བརྡེག་དགོས་ཚེ་ལྟ་བུ་དང༌། </a><a data-m="876548" data-d="5338">དོན་དུ་ལུས་ངག་གི་རྩོལ་བ་ཆེན་པོ་<span class="hesit">(བྱིད་)</span><span class="changed">བྱེད་</span>པ་དེའི་རགས་པའི་རྣམ་རྟོག་དེ་ཕར་མེད་པར་བྱེད་དགོས་རེད། </a><a data-m="881886" data-d="2880">དོན་དུ་རྣམ་རྟོག་སྐྱག་ལང་ལ་ཤོར་བ་དེ་འཁྲུལ་བསྡད་ཡོད་དུས། </a><a data-m="884766" data-d="2339">དེའི་རྣམ་རྟོག་དེ་ཕར་དྭངས་<span class="changed">སུ་</span>འཇུག་པའི་ཕྱིར་དུ། </a><a data-m="887105" data-d="7615">དང་པོ་རང་སེམས་ལྷོད་དེ་བཞག་<span class="changed">གསུངས་</span><span class="changed">དུས།</span><span class="changed"> དང་</span><span class="changed">པོ་</span><span class="changed">སེམས་</span><span class="changed">མ་</span><span class="changed">བཅོས་</span><span class="changed">ན་</span><span class="changed">བདེ།</span><span class="changed"> ཆུ་</span><span class="changed">མ་</span><span class="changed">འགུལ་</span><span class="changed">ན་</span><span class="changed">དྭངས།</span><span class="changed"> ཟེར་</span><span class="changed">མཁན་</span><span class="changed">དེ་</span><span class="changed">རེད།</span> </a><a data-m="894720" data-d="3174"><span class="changed">སེམས་</span><span class="changed">ཕར་</span><span class="changed">ལྷོད་</span><span class="changed">ཆ་</span><span class="changed">དང་</span><span class="changed">བཅས་</span><span class="changed">པའི་</span><span class="changed">སྒོ་</span><span class="changed">ནས་</span><span class="changed">མ་</span><span class="changed">བཅོས་</span><span class="changed">པར་</span><span class="changed">བཞག </span>།</a><a data-m="897894" data-d="3226"><span class="changed">དེ་</span><span class="changed">སྔོན་</span><span class="changed">ཡན་</span><span class="changed">ཆོད་</span><span class="changed">ཀྱི་</span><span class="changed">འདས་</span><span class="changed">པའི་</span><span class="changed">རྣམ་</span><span class="changed">རྟོག་</span><span class="changed">གི་</span><span class="changed">རྗེས་</span><span class="changed">ལ་</span><span class="changed">མི་</span><span class="changed">འཇུག </span>།</a><a data-m="901120" data-d="3147"><span class="changed">མ་</span><span class="changed">འོངས་</span><span class="changed">པ་</span><span class="changed">ན་</span><span class="changed">ངས་</span><span class="changed">འདི་</span><span class="changed">བྱེད།</span><span class="changed"> འདི་</span><span class="changed">འདྲ་</span><span class="changed">འོང་</span><span class="changed">དགོས་</span><span class="changed">བསམ་</span><span class="changed">པ་</span><span class="changed">མི་</span><span class="changed">དྲན།</span> </a><a data-m="904267" data-d="2590"><span class="changed">ད་</span><span class="changed">ལྟ་</span><span class="changed">སེམས་</span><span class="changed">མ་</span><span class="changed">བཅོས་</span><span class="changed">པ་</span><span class="changed">ཐད་</span><span class="changed">ཀར་</span><span class="changed">བཞག </span>།</a><a data-m="906857" data-d="6723"><span class="changed">དེར་</span><span class="changed">བཞག་</span><span class="changed">དུས་</span><span class="changed">བཟུང་</span><span class="changed">སྟེ།</span><span class="changed"> རྣམ་</span><span class="changed">རྟོག་</span><span class="changed">གཉིས་</span><span class="changed">ཀྱི་</span><span class="changed">བར་</span><span class="changed">ལམ་</span><span class="changed">ན།</span><span class="changed"> །མི་</span><span class="changed">རྟོག་</span><span class="changed">ཡེ་</span><span class="changed">ཤེས་</span><span class="changed">ཡལ་</span><span class="changed">ཏེ་</span><span class="changed">གྲོལ།</span> །</a><a data-m="913580" data-d="2528"><span class="changed">རྗེ་</span><span class="changed">བཙུན་</span><span class="changed">མི་</span><span class="changed">ལས་</span><span class="changed">གསུངས་</span><span class="changed">ཡོད་</span><span class="changed">རྒྱུ་</span><span class="changed">དེ་</span><span class="changed">རེད་</span><span class="changed">དུས།</span> </a><a data-m="916108" data-d="3253"><span class="changed">འོན་</span><span class="changed">ཀྱང་</span><span class="changed">། རང་</span><span class="changed">སེམས་</span><span class="changed">མ་</span><span class="changed">བཅོས་</span><span class="changed">པར་</span><span class="changed">བཞག་</span><span class="changed">པ་</span><span class="changed">དེ་</span><span class="changed">ཉིད།</span> </a><a data-m="919361" data-d="5394"><span class="changed">རྫོགས་</span><span class="changed">པ་</span><span class="changed">ཆེན་</span><span class="changed">པོའི་</span><span class="changed">གནས་</span><span class="changed">ལུགས་</span><span class="changed">ཟེར་</span><span class="changed">ནའང་</span><span class="changed">འདྲ།</span><span class="changed"> བདེ་</span><span class="changed">གཤེགས་</span><span class="changed">སྙིང་</span><span class="changed">པོ་</span><span class="changed">ཟེར་</span><span class="changed">ནའང་</span><span class="changed">འདྲ།</span><span class="changed"> དོན་</span><span class="changed">གྱི་</span><span class="changed">འོད་</span><span class="changed">གསལ་</span><span class="changed">ཟེར་</span><span class="changed">ནའང་</span><span class="changed">འདྲ།</span><span class="changed"> དེ་</span><span class="changed">རེད་</span><span class="changed">དུས།</span> </a><a data-m="924755" data-d="4249"><span class="changed">འོད་</span><span class="changed">གསལ་</span><span class="changed">བའི་</span><span class="changed">ཡེ་</span><span class="changed">ཤེས་</span><span class="changed">ཡིན་</span><span class="changed">ལ་</span><span class="changed">ཞེས།</span><span class="changed"> འོད་</span><span class="changed">གསལ་</span><span class="changed">བའི་</span><span class="changed">ཡེ་</span><span class="changed">ཤེས་</span><span class="changed">འདི་</span><span class="changed">ལ།</span><span class="changed"> འདི་</span><span class="changed">སྟོང་</span><span class="changed">པ་</span><span class="changed">རེད།</span> </a><a data-m="929004" data-d="2460"><span class="changed">སྟོང་</span><span class="changed">པ་</span><span class="changed">དེ་</span><span class="changed">འདྲ་</span><span class="changed">ཞིག་</span><span class="changed">ཡོད་</span><span class="changed">དགོས་</span><span class="changed">ས་</span><span class="changed">རེད།</span><span class="changed"> འདི་</span><span class="changed">གསལ་</span><span class="changed">བ་</span><span class="changed">རེད།</span> </a><a data-m="931464" data-d="1294"><span class="changed">གསལ་</span><span class="changed">བ་</span><span class="changed">འདི་</span><span class="changed">འདྲ་</span><span class="changed">ཞིག་</span><span class="changed">དགོས།</span> </a><a data-m="932758" data-d="2171"><span class="changed">ད་</span><span class="changed">ལྟ་</span><span class="changed">ངའི་</span><span class="changed">སྟོང་</span><span class="changed">པ་</span><span class="changed">འདི་</span><span class="changed">རྒྱ་</span><span class="changed">ཆུང་</span><span class="changed">གི་</span><span class="changed">འདུག </span>།</a><a data-m="934929" data-d="3766"><span class="changed">དེ་</span><span class="changed">ལས་</span><span class="changed">ཆེ་</span><span class="changed">ཙམ་</span><span class="changed">ཞིག་</span><span class="changed">དགོས།</span><span class="changed"> ད་</span><span class="changed">ལྟ་</span><span class="changed">ངའི་</span><span class="changed">གསལ་</span><span class="changed">བ་</span><span class="changed">འདི་</span><span class="changed">སྦུབས་</span><span class="changed">སུ་</span><span class="changed">དོག་</span><span class="changed">པོ་</span><span class="changed">འདུག </span>།</a><a data-m="938695" data-d="2797"><span class="changed">དེ་</span><span class="changed">ལས་</span><span class="changed">ཡངས་</span><span class="changed">ཙམ་</span><span class="changed">ཞིག་</span><span class="changed">དགོས་</span><span class="changed">བསམ་</span><span class="changed">ན།</span><span class="changed"> སེམས་</span><span class="changed">ཕར་</span><span class="changed">སྒྲིལ་</span><span class="changed">འགྲོ་</span><span class="changed">ཡི་</span><span class="changed">རེད།</span> </a><a data-m="941492" data-d="2449"><span class="changed">དཔེར་</span><span class="changed">ན།</span><span class="changed"> ཆུ་</span><span class="changed">ཅིག་</span><span class="changed">གི་</span><span class="changed">མཐར་</span><span class="changed">ལག་</span><span class="changed">གིས་</span><span class="changed">སྐྲུག་</span><span class="changed">བསྡད་</span><span class="changed">ཡོད་</span><span class="changed">ན།</span> </a><a data-m="943941" data-d="2967"><span class="changed">ཆུ་</span><span class="changed">འདི་</span><span class="changed">འགུལ་</span><span class="changed">བསྐྱོད་</span><span class="changed">མ་</span><span class="changed">བྱས།</span><span class="changed"> ཐལ་</span><span class="changed">བ་</span><span class="changed">ཐམས་</span><span class="changed">ཅད་</span><span class="changed">རྐུབ་</span><span class="changed">ལ་</span><span class="changed">མར་</span><span class="changed">ཉལ།</span> </a><a data-m="946908" data-d="1948"><span class="changed">ཆུ་</span><span class="changed">འདི་</span><span class="changed">དྭངས་</span><span class="changed">པ་</span><span class="changed">ཞིག་</span><span class="changed">ལ་</span><span class="changed">ཆགས་</span><span class="changed">འགྲོ་</span><span class="changed">རེད།</span> </a><a data-m="948856" data-d="2292"><span class="changed">འགུལ་</span><span class="changed">བསྐྱོད་</span><span class="changed">བྱེད་</span><span class="changed">བསྡད་</span><span class="changed">ན་</span><span class="changed">ཆུ་</span><span class="changed">འདི་</span><span class="changed">དྭངས་</span><span class="changed">རྒྱུ་</span><span class="changed">ཡོད་</span><span class="changed">མ་</span><span class="changed">རེད།</span> </a><a data-m="951148" data-d="5223"><span class="changed">འདིའི་</span><span class="changed">ཕྱིར་</span><span class="changed">ན།</span><span class="changed"> བཅོས་</span><span class="changed">མའི་</span><span class="changed">ལམ་</span><span class="changed">གྱིས་</span><span class="changed">གནས་</span><span class="changed">ལུགས་</span><span class="changed">མི་</span><span class="changed">རྟོགས་</span><span class="changed">པས་</span><span class="changed">ན།</span><span class="changed"> སེམས་</span><span class="changed">ལ་</span><span class="changed">བཟོ་</span><span class="changed">བཅོས་</span><span class="changed">མང་</span><span class="changed">པོ་</span><span class="changed">བྱས་</span><span class="changed">ན་</span><span class="changed">གནས་</span><span class="changed">ལུགས་</span><span class="changed">མི་</span><span class="changed">རྟོགས་</span><span class="changed">པས་</span></a><a data-m="956371" data-d="2908"><span class="changed">མ་</span><span class="changed">བཅོས་</span><span class="changed">པར་</span><span class="changed">བཞག་</span><span class="changed">དགོས་</span><span class="changed">རེད།</span><span class="changed"> མ་</span><span class="changed">བཅོས་</span><span class="changed">པ་</span><span class="changed">བཞག་</span><span class="changed">ཚར་</span><span class="changed">ནས་</span></a><a data-m="959279" data-d="3028"><span class="changed">ལྷན་</span><span class="changed">ཅིག་</span><span class="changed">སྐྱེས་</span><span class="changed">པའི་</span><span class="changed">ཡེ་</span><span class="changed">ཤེས་</span><span class="changed">ཟེར།</span><span class="changed"> སེམས་</span><span class="changed">ཀྱི་</span><span class="changed">གནས་</span><span class="changed">ལུགས་</span><span class="changed">ངོ་</span><span class="changed">སྤྲོད་</span><span class="changed">རྒྱུ་</span><span class="changed">དེ་</span></a><a data-m="962307" data-d="3289"><span class="changed">རང་</span><span class="changed">གི་</span><span class="changed">མཉམ་</span><span class="changed">དུ་</span><span class="changed">བསྡད་</span><span class="changed">བསྡད་</span><span class="changed">ཁ།</span><span class="changed"> དཔེར་</span><span class="changed">ན་</span><span class="changed">ལུས་</span><span class="changed">ལ་</span><span class="changed">དྲི་</span><span class="changed">མ་</span><span class="changed">བཞིན་</span><span class="changed">དུ་</span><span class="changed">ཡོད་</span><span class="changed">དུས་</span></a><a data-m="965596" data-d="1940"><span class="changed">ལྷན་</span><span class="changed">ཅིག་</span><span class="changed">སྐྱེས་</span><span class="changed">པའི་</span><span class="changed">ཡེ་</span><span class="changed">ཤེས་</span><span class="changed">ཟེར་</span><span class="changed">བ་</span></a><a data-m="967536" data-d="3500"><span class="changed">བླ་</span><span class="changed">མས་</span><span class="changed">གསོལ་</span><span class="changed">རས་</span><span class="changed">གནང་</span><span class="changed">བ་</span><span class="changed">འདྲ་</span><span class="changed">ཞིག་</span><span class="changed">མར་</span><span class="changed">ཁ་</span><span class="changed">ལ་</span><span class="changed">བཅུག་</span><span class="changed">འོང་</span><span class="changed">རྒྱུ་</span><span class="changed">གང་</span><span class="changed">ཡང་</span><span class="changed">ཡོད་</span><span class="changed">མ་</span><span class="changed">རེད།</span> </a><a data-m="971036" data-d="3469"><span class="changed">སེམས་</span><span class="changed">ཀྱི་</span><span class="changed">གནས་</span><span class="changed">ལུགས་</span><span class="changed">རྟོགས་</span><span class="changed">སོང་</span><span class="changed">ན།</span><span class="changed"> སྔོན་</span><span class="changed">མའི་</span><span class="changed">སེམས་</span><span class="changed">དེ་</span><span class="changed">མ་</span><span class="changed">ཡིན་</span><span class="changed">པར་</span></a><a data-m="974505" data-d="3712"><span class="changed">འདྲ་</span><span class="changed">མི་</span><span class="changed">འདྲ་</span><span class="changed">རེད་</span><span class="changed">འགྲོ་</span><span class="changed">རྒྱུ་</span><span class="changed">གང་</span><span class="changed">ཡང་</span><span class="changed">ཡོད་</span><span class="changed">མ་</span><span class="changed">རེད།</span><span class="changed"> མིག་</span><span class="changed">གིས་</span><span class="changed">མཐོང་</span><span class="changed">རྒྱུ་</span><span class="changed">ཡོད་</span><span class="changed">མ་</span><span class="changed">རེད།</span><span class="changed"> དེའི་</span><span class="changed">ཕྱིར་</span><span class="changed">ན་</span></a><a data-m="978217" data-d="3545"><span class="changed">ལྷན་</span><span class="changed">ཅིག་</span><span class="changed">སྐྱེས་</span><span class="changed">པའི་</span><span class="changed">ཡེ་</span><span class="changed">ཤེས་</span><span class="changed">ཟེར།</span><span class="changed"> དེ་</span><span class="changed">ནས་</span><span class="changed">རང་</span><span class="changed">ལ་</span><span class="changed">མཚོན་</span><span class="changed">པའི་</span><span class="changed">ཕྱིར་</span><span class="changed">དུ་</span><span class="changed">ཟེར།</span> </a><a data-m="981762" data-d="2777"><span class="changed">རང་</span><span class="changed">ལ་</span><span class="changed">ཡོད་</span><span class="changed">པ་</span><span class="changed">འདི་</span><span class="changed">ངོ་</span><span class="changed">ཤེས་</span><span class="changed">པར་</span><span class="changed">བྱ་</span><span class="changed">བའི་</span><span class="changed">ཕྱིར་</span><span class="changed">དུ་</span></a><a data-m="984539" data-d="3860"><span class="changed">དད་</span><span class="changed">པ་</span><span class="changed">ཟེར་</span><span class="changed">སེམས་</span><span class="changed">རྟོག་</span><span class="changed">པ་</span><span class="changed">ལས་</span><span class="changed">དད་</span><span class="changed">པ་</span><span class="changed">མོས་</span><span class="changed">གུས་</span><span class="changed">དགོས་</span><span class="changed">རྒྱུ་</span><span class="changed">རེད།</span> </a><a data-m="988399" data-d="2671"><span class="changed">སྙིང་</span><span class="changed">རྗེ་</span><span class="changed">དགོས་</span><span class="changed">རྒྱུ་</span><span class="changed">རེད་</span><span class="changed">བསམ་</span><span class="changed">ནས་</span><span class="changed">རྣམ་</span><span class="changed">རྟོག་</span><span class="changed">མང་</span><span class="changed">པོ་</span><span class="changed">འདྲངས།</span> </a><a data-m="991070" data-d="4141">བླ་མའི་བཀའ་དྲིན་དྲན་དེ་འདྲ་བྱས་ན་རྣམ་རྟོག་སྤྲོ་བཞག་ལེ་རེད། </a><a data-m="995211" data-d="1979">སེམས་ཀྱི་གནས་ལུགས་སྒོམ་དུས་སྤྲོ་ཉེན་<span class="changed">གྱི་</span>མ་རེད། </a><a data-m="997190" data-d="6265"><span class="changed">དེ་</span><span class="changed">ནས།</span><span class="changed"> མི་</span><span class="changed">བསྡུ་</span><span class="changed">ཟེར་</span><span class="changed">དུས་</span><span class="changed">བཟུང་</span><span class="changed">སྟེ།</span><span class="changed"> འདོད་</span><span class="changed">ཆགས་</span><span class="changed">ཞེ་</span><span class="changed">སྡང་</span><span class="changed">གཏི་</span><span class="changed">མུག་</span><span class="changed">གི་</span><span class="changed">རྣམ་</span><span class="changed">རྟོག་</span><span class="changed">མང་</span><span class="changed">པོ་</span><span class="changed">ཤར་</span><span class="changed">འོངས་</span><span class="changed">ན།</span> <span class="hesit">(ཨཱ་)</span>སྒོམ་རྒྱག་མཁན་ལ་ཉོན་མོངས་ཡོད་ཉེན་གྱི་མ་རེད། </a><a data-m="1003455" data-d="3299">རྣམ་རྟོག་ཕར་བཀག་དགོས་ཀྱི་རེད་བསམ། <span class="hesit">(བཀག་ནའང་ཉེན་)</span><span class="changed">འགོག་</span><span class="changed">བཞག་</span><span class="changed">རྒྱུ་</span><span class="changed">ཡིན་</span>གྱི་མ་རེད། </a><a data-m="1006754" data-d="2440">དེ་<span class="changed">ནས་</span><span class="changed">གློད་</span><span class="changed">དེ་</span><span class="changed">བཞག་</span><span class="hesit">(ཞོག་)</span>ཞོག་དང་རྣམ་རྟོག་མེད་འགྲོ་<span class="hesit">(ཀྱི་)</span><span class="changed">རྒྱུ་</span>རེད། </a><a data-m="1009194" data-d="3823">དེས་ན་ལས་དང་པོ་པའི་གནས་སྐབས་ན་སེམས་རང་བཞག་ཞེས་</a><a data-m="1013017" data-d="3243">སེམས་རང་སར་བཞག་པ་དེ་ལ་མ་བཅོས་<span class="changed">པ་</span><span class="changed">དེ་</span><span class="changed">ལ་</span>གཉུག་མ་ཟེར་རེད། </a><a data-m="1016260" data-d="2901">གཉུག་མ་དེའི་ངང་བསྐྱངས་བཞག་རྒྱུ་མ་གཏོགས་ལྟ་འདྲ་བསྒོམ་ན་</a><a data-m="1019161" data-d="3565">སྐུ་མདོག་ཕྱག་མཚན་རྒྱན་ཆ་ལུགས་སྒོམ་རྒྱུ་རེད། </a><a data-m="1022726" data-d="2909">གཏུམ་མོ་འདྲ་བསྒོམ་ན་ལུས་ཀྱི་རྩ་དབུ་མའི་སྟོང་ར། </a><a data-m="1025635" data-d="5534">ཐིག་ལེ་དཀར་ཆ་དམར་<span class="changed">ཆ་</span>ཨ་དང་ཧཾ་ལ་སོགས་པ་མང་པོ་བསྒོམ་རྒྱུ་རེད་དེ། </a><a data-m="1031169" data-d="4274">དེས་སྒོམ་དགོས་མ་<span class="changed">རེད། སེམས་</span><span class="changed">མ་</span><span class="changed">བཅོས་</span><span class="changed">པ་</span><span class="changed">བཞག་</span><span class="changed">བཞག་</span><span class="changed">དུས་</span><span class="changed">བཟོ་</span><span class="changed">བཅོས་</span><span class="changed">མི་</span><span class="changed">བྱེད་</span><span class="changed">པ་</span><span class="changed">དེ་</span><span class="changed">ལ་</span><span class="changed">གཉུག་</span><span class="changed">མ་</span><span class="changed">ཟེར།</span> </a><a data-m="1035443" data-d="3770"><span class="changed">གཉུག་</span><span class="changed">མ་</span><span class="changed">དེའི་</span><span class="changed">ངང་</span><span class="changed">ནས་</span><span class="changed">བསྐྱངས་</span><span class="changed">ན་</span>སེམས་དེ་ལྷོད་<span class="changed">བདེ་</span><span class="changed">གདིང་</span><span class="changed">འགྲོ་</span><span class="changed">རྒྱུ་</span><span class="changed">རེད།</span> </a><a data-m="1039213" data-d="5072"><span class="changed">སེམས་</span><span class="changed">འདི་</span><span class="changed">ཕྲད་</span><span class="changed">དེ་</span>གནས་འོང་དུས། སེམས་ཀྱི་ཆོས་ཉིད་དེ་ལ་བདེ་བ། གསལ་བ། མི་རྟོག་པ་གསུམ་སྐྱེ་གི་རེད། </a><a data-m="1044285" data-d="3276">བདེ་བ་ཟེར་ན་སེམས་བདེ་པོ་ཅིག གུ་ཡངས་པོ་ཅིག་རེད་སོང༌། </a><a data-m="1047561" data-d="3473">འདིའི་ངང་ལ་བསྡད་བསྡད་ན་ཡུན་རིང་པོ་ག་ཚོད་བསྡད་ནའང་སུན་ས་མ་རེད། </a><a data-m="1051034" data-d="3651">ལྟོ་མ་ཟོས་ནའང་སྡོད་ཐུབ་ས་རེད་བསམ་མཁན་འདྲ་འོང་ན་དེ་བདེ་ཉམས་ཟེར། </a><a data-m="1054685" data-d="2318">གསལ་ཆ་ཅིག་ཤར་འོང་དུས་ཁོག་པའི་གཏིང་ནས་</a><a data-m="1057003" data-d="4416">ཚུར་གྲུང་ཆ་འདྲ་ཅིག་ཐོན་ཏེ་བཟུང༌། རི་བྲག་ལ་ཟང་ཐལ་ཅིག་མཐོང་ས་མ་རེད་ནི། </a><a data-m="1061419" data-d="1908">ང་ལ་མངོན་ཤེས་ཀྱང་ཤར་འོང་ས་མ་རེད་ནི། </a><a data-m="1063327" data-d="2367">བསམ་མཁན་ཅིག་ཤར་འོང་ན་དེ་ལ་གསལ་བ་ཟེར། </a><a data-m="1065694" data-d="3012">རེ་འགའ་རྣམ་རྟོག་གང་ཡང་མི་འཕྲོ་བ་འཇམ་ཏིང་ངེ་</a><a data-m="1068706" data-d="4095">ཕར་མཚོ་འཁྱིལ་བསྡད་<span class="hesit">(ཚེ་)</span><span class="changed">བ་</span>འདྲ་ཅིག་བྱས་ནས་སྡོད་འགྲོ་རྒྱུ་འོང་<span class="hesit">(གི་)</span><span class="changed">རྒྱུ་</span><span class="changed">ཡོད་</span>རེད། དེ་མི་རྟོག་པ་ཟེར་རེད། </a><a data-m="1072801" data-d="4490">བདེ་བ་གསལ་བ་མི་རྟོག་པ་གསུམ་ལ་ཞེན་བཞག་ན་བདེ་བ་ལ་ཞེན་ན་འདོད་ཁམས། </a><a data-m="1077291" data-d="1419">གསལ་བ་ལ་ཞེན་ན་གཟུགས་ཁམས། </a><a data-m="1078710" data-d="2700">མི་རྟོག་པ་ལ་ཞེན་ན་གཟུགས་མེད་ཁམས་ལ་སྐྱེ་འགྲོ་གི་རེད་དུས། </a><a data-m="1081410" data-d="4203">དེ་ཉམས་ཀྱི་ཞེན་པ་དང་བཅས་པའི་ངང་ནས་འདའ་མི་སྲིད་པས་ན། </a><a data-m="1085613" data-d="4509">ཉམས་དེ་ལ་ཞེན་ཉེན་མ་རེད། ཉམས་ལ་མི་ཞེན་པའི་ཐབས་དེ་ག་འདྲ་བྱེད་དགོས་རེད་ཟེར་ན། </a><a data-m="1090122" data-d="2533">ངང་ལ་འཁྱམས་གནས་ལྷོད་དེ་ལྟོས། ཟེར་དུས་</a><a data-m="1092655" data-d="4109">སེམས་མ་བཅོས་པའི་ངང་ལ་འཁྱམས་མེད་གནས་ཏེ་ལྷོད་དེ་བསྡད་<span class="hesit">(བཞག་)</span><span class="changed">ཡོད་</span>པའི་དུས་སུ། </a><a data-m="1096764" data-d="4162">བདེ་གསལ་མི་རྟོག་པ་གསུམ་གྱི་ཉམས་གང་རུང་ཅིག་ཤར་མི་འོང་བའི་ཐབས་ཡོད་མ་རེད། </a><a data-m="1100926" data-d="4302">དེ་ལྟ་བུའི་ཉམས་དེ་ཤར་འོང་ན། ཉམས་ཀྱི་ཞེན་པའི་སྦུབ་དང་བྲལ་ཏེ་</a><a data-m="1105228" data-d="3150">རིག་པ་གཅེར་བུ་ཟང་མ་ཐལ་བྱུང་གི་གནས་ལུགས་བསྟན་པའི་ཕྱིར་དུ་</a><a data-m="1108378" data-d="3702">ཉམས་གང་ཤར་ཡོད་ནའང་ཉམས་ཀྱི་ངང་ལ་སེམས་གཏད་མཁན་འདྲ་ཅིག་བྱས་ཏེ་</a><a data-m="1112080" data-d="4330">ཐོལ་བྱུང་བློ་རྡེག་བྱས་ནས་ཕཊ་དྲག་པོ་ཅིག་བརྗོད་དགོས་ཟེར་རེད། </a><a data-m="1116410" data-d="3858">དེ་ནི་ཕཊ་ཟེར་<span class="hesit">(བ་དེ་)</span><span class="changed">ཚར་</span><span class="changed">དུས་</span>གང་རེད་ཟེར་ན་སྔོན་མའི་ཉམས་དེ་ཕར་གཏོར་བཞག་རེད། </a><a data-m="1120268" data-d="4541">རྣམ་རྟོག་མང་པོ་ཅིག་འཚུབས་བསྡད་ཡོད་ན་རྣམ་རྟོག་དེ་ལ་གཏད་དེ་</a><a data-m="1124809" data-d="2592">ཕཊ་<span class="hesit">(རྒྱབ་)</span><span class="changed">བརྗོད་</span>བཞག་ན་རྣམ་རྟོག་ཤིག་སེ་འཐོར་འགྲོ་གྱི་རེད། </a><a data-m="1127401" data-d="4437">རྣམ་རྟོག་ཤུགས་དྲག་ད་དུང་སྐྱེ་འོང་ན་ཕཊ་ཁ་ཤས་རྒྱབ་བཞག་ན་ཕར་མེད་འགྲོ་གི་རེད་དུས། </a><a data-m="1131838" data-d="2831">ཕཊ་རྒྱབ་པ་དེ་རྣམ་རྟོག་གི་རྒྱུན་ཐག་གཅོད་པ་དང༌། </a><a data-m="1134669" data-d="3001">བློ་བྱས་ཀྱི་སྒོམ་པ་བདེ་གསལ་བའི་རྟོག་པའི་ཉམས་ལ་</a><a data-m="1137670" data-d="3386">ཕར་བཤིག་བྱེད་ཀྱི་ཐབས་ཡིན་པས་གནད་དེ་ཆེན་པོ་ཅིག་ཡིན་ཟེར། </a><a data-m="1141056" data-d="4809">ཕཊ་ཅེས་པ་དེ་ཡང་སྒྲ་ཆུང་ཆུང་ལྟ་བུ་དང་ཕཊ་རིང་པོ་ལྟ་བུ་མིན་པ། </a><a data-m="1145865" data-d="6291">ཕཊ་<span class="changed">ཟེར་</span>དྲག་<span class="changed">པོ། བྲག་</span><span class="changed">ཆ་</span><span class="changed">འདྲ་</span><span class="changed">ལེན་</span><span class="changed">བསྡད་</span><span class="changed">དགོས་</span><span class="changed">པ་</span>ཅིག་ལ་ངར་ཐུང་བ་ཅིག་དགོས་དུས་དྲག་ལ་ངར་ཐུང་ཨེ་མ་ཧོ། </a><a data-m="1152156" data-d="3396">ཕཊ་བརྗོད་པ་དེ་ཡི་ཚེ་ན་ནི་ནང་སེམས་<span class="hesit">(ཉིད་)</span>ཀྱི་ངོ་བོ་ལ་བལྟ་<span class="hesit">(འོང་)</span>དུས་</a><a data-m="1155552" data-d="3506">སེམས་འདི་དངོས་ཡོད་ཨེ་རེད་ཟེར་ན་གཟུགས་དབྱིབས་ཁ་དོན་མེད་པ། </a><a data-m="1159058" data-d="2411">དངོས་མེད་ཨེ་རེད་ཟེར་ན་སྟོང་པ་ཡང་མ་ཡིན་པ། </a><a data-m="1161469" data-d="3496">སེམས་ཡོད་ཟེར་ན་ཁ་ཡི་བརྗོད་རྒྱུ་མིག་གིས་མཐོང་རྒྱུ་མེད་པ། </a><a data-m="1164965" data-d="4092">མེད་ཟེར་ན་ནི་མིག་གིས་མཐོང་རྣ་མཆོག་གིས་ཐོས་ཐམས་ཅད་གོ་བསྡད་<span class="hesit">(ཚེ་)</span><span class="changed">རྒྱུ་</span>ཡོད་པ། </a><a data-m="1169057" data-d="2594">ཡོད་མེད་འདི་ཡིན་ཞེས་ཁས་ལེན་རྒྱུ་མེད་པ། </a><a data-m="1171651" data-d="1460">དེ་ལ་གཟའ་གཏད་དང་བྲལ་ཟེར་བ་རེད། </a><a data-m="1173111" data-d="4049">སྨྱོན་པ་ལྟ་བུ་ཅིག་ཡིན་ན། སྨྱོན་པ་དེ་ངས་འདི་རིང་ལས་ཀ་འདི་བྱེད་དགོས། </a><a data-m="1177160" data-d="1919">ང་<span class="hesit">(འདི་)</span><span class="changed">འདིས་</span>ལྟོགས་ཡོང་གི་རེད་འཁྱགས་ཡོང་གི་རེད། </a><a data-m="1179079" data-d="2954">འདི་བྱས་ན་སྐྱིད་པོ་འོང་གི་རེད་<span class="unsure">ལ་སོགས་</span>བསམ་<span class="unsure">པའི་</span>རྟག་དཔྱད་མང་པོ་ཡོད་མ་རེད། </a><a data-m="1182033" data-d="1962">ཁོ་རང་གི་སེམས་ལ་གང་ཤར་བ་དེ་<span class="hesit">(བཅས་བཅོས་བག་ཚ་མེད་པར་)</span>བྱེད་<span class="changed">འགྲོ་</span>གི་ཡོད་པ་རེད། </a><a data-m="1183995" data-d="2150">དཔེར་ན་དགུན་ཁ་ལྟ་བུ་ཡིན་ན་ཆུ་ནང་འཛུལ་གི་རེད། </a><a data-m="1186145" data-d="2389">དབྱར་ཁ་ཚད་པའི་ནང་ལྟ་བུ་ཡིན་ན་མེ་ལ་བསྲོ་གི་རེད། </a><a data-m="1188534" data-d="2766">དཔེ་དེ་འདྲ་ཅིག་གི་འདི་རྣམ་རྟོག་ཡག་པོ་རེད་འདུག་<span class="hesit">(བསམ་)</span><span class="changed">བཟུང་</span>སྟེ་</a><a data-m="1191300" data-d="3491">དད་པ་མོས་གུས་སྙིང་རྗེ་རེད་བསམ་རྒྱུའི་ཡར་ལ་དགའ་བའང་མི་བྱེད། </a><a data-m="1194791" data-d="3338">ཆགས་སྡང་རྨོང་གསུམ་གྱི་རྟོག་པ་རེད་བསམ་ནས་མར་ངན་པ་རེད་<span class="hesit">(འོང་)</span><span class="changed">ཟེར་</span>མི་བསམ། </a><a data-m="1198129" data-d="2825">དེ་ཐམས་ཅད་ལ་ཕཊ་བརྗོད་པའི་ངང་དུ་<span class="unsure">འཚམ་མེད་</span>བཞག་བཞག་ན། </a><a data-m="1200954" data-d="3073">རྣམ་རྟོག་གི་འཁྲུལ་མི་འགྲོ་བ་རྣམ་རྟོག་ཕར་རང་ཡལ་དུ་འགྲོ་དུས་</a><a data-m="1204027" data-d="2334">རྣམ་རྟོག་དེ་གྲོལ་འགྲོ་ལེ་རེད། </a><a data-m="1206361" data-d="4243">གྲོལ་བ་མངོན་དུ་གྱུར་པས་ན། སེམས་མ་བཅོས་པ་རྣམ་རྟོག་གཏོར་ཚར་དུས་</a><a data-m="1210604" data-d="3551">སེམས་<span class="unsure">རྟོག་བྲལ་</span>ཀྱི་ངོ་བོ་དེ་ཅི་ཡིན་ཟེར་ན་ཅི་ཡང་མ་ཡིན་ཧད་དེ་གཅིག་ཡོད་ཟེར། </a><a data-m="1214155" data-d="4641">དེ་ལྟ་བུའི་སེམས་ལ་འདི་ཡིན་དང༌། འདི་མིན་གྱི་གཏད་<span class="hesit">(པོ་)</span><span class="changed">སོ་</span>དང་བྲལ་བ་དཔེར་ན་</a><a data-m="1218796" data-d="1641">ལྐུག་པའི་བུ་རམ་མྱོང་བ་ལྟ་བུ་གསུང༌། </a><a data-m="1220437" data-d="2561">མི་ལྐུག་པ་ཅིག་ལ་བུ་རམ་ཅིག་སྦྱིན་ན་ཁ་མངར་གྱི་རེད་དེ། </a><a data-m="1222998" data-d="2949">ཁྱེད་བུ་རམ་གི་མངར་གྱི་ཨེ་འདུག་ཟེར་ན། ཁོས་ཁར་ཟེར་ཤེས་ཀྱི་མ་རེད། </a><a data-m="1225947" data-d="2517">དཔེ་དེ་བཞིན་དུ་རང་གི་སེམས་མ་བཅོས་པའི་ངང་དུ་</a><a data-m="1228464" data-d="2527">སེམས་<span class="hesit">(ལ་)</span><span class="changed">ཀྱིས་</span>ཉམས་སུ་མྱོང་བ<span class="unsure">འི་སྐབས་ན་</span>བླ་མས་གསུངས་བསྡད་མཁན་</a><a data-m="1230991" data-d="2828">སེམས་ངོ་སྒོམ་རྒྱུ་<span class="hesit">(འདི་ཀ་རང་རེད་འདུག་)</span><span class="changed">དེ་</span><span class="changed">ཡིན་</span><span class="changed">ས་</span><span class="changed">རེད་</span>བསམ་མཁན་ཅིག་རེད་ནའང་</a><a data-m="1233819" data-d="1538">ལབ་དགོས་ན་ལབ་ཤེས་ཀྱི་མ་རེད། </a><a data-m="1235357" data-d="3539">འདི་དོན་བརྗོད་ལ་རྒྱལ་བའི་ལྗགས་ཀྱང་སྡུག་ཟེར་མཁན་དེ་རེད། </a><a data-m="1238896" data-d="4758">དེ་ཆོས་སྐུའི་ངང་ལ་ཟང་ཐལ་ཟེར་དུས་ཕར་ཐམས་ཅད་ལ་ཁྱབ་སོང་ལེ་འདྲ་ཅིག</a><a data-m="1243654" data-d="2879">རྗེས་པ་ཟེར་དུས་འཁྲུལ་པའི་རྣམ་རྟོག་གི་མ་གོས་པ། </a><a data-m="1246533" data-d="5611">རང་ངོ་རང་གི་ཤེས་པའི་རིག་ཆ་དེ་སེམས་ལས་འདས་པའི་ཡེ་ཤེས་ཇི་བཞིན་པ་བཞུགས་པས་ན། </a><a data-m="1252144" data-d="5465">ཧད་དེ་བ་ལ་ཟང་ཐལ་ལེ། ཟེར་དེ་ལྟ་བུའི་ཟལ་ཐལ་དེ་ཐོག་མ་ཉིད་ནས་</a><a data-m="1257609" data-d="2440">རང་གི་སེམས་ལ་ཡོད་དུས་གསར་དུ་སྐྱེས་འོང་བ་མ་རེད། </a><a data-m="1260049" data-d="4656"><span class="changed">ཡང་</span><span class="changed">རྣམ་</span><span class="changed">རྟོག་</span><span class="changed">འདྲ་</span><span class="changed">ཞིག་</span><span class="changed">གིས་</span><span class="changed">ཕར་</span><span class="changed">བསྒྲིབས་</span><span class="changed">སོང་</span><span class="changed">ན།</span><span class="changed"> ངོ་</span><span class="changed">བོ་</span><span class="changed">ཁོ་</span><span class="changed">རང་</span><span class="changed">བསྡད་</span><span class="changed">བསྡད་</span><span class="changed">ཡོད་</span><span class="changed">རེད་</span><span class="changed">མ་</span><span class="changed">གཏོགས་</span><span class="changed">གང་</span><span class="changed">ཡང་</span><span class="changed">འགགས་</span><span class="changed">ཡོད་</span><span class="changed">མ་</span><span class="changed">རེད།</span> </a><a data-m="1264705" data-d="5078"><span class="changed">དཔེར་</span><span class="changed">ན་</span><span class="changed">མཐའི་</span><span class="changed">རྒྱ་</span><span class="changed">མཚོ་</span><span class="changed">ཆེན་</span><span class="changed">པོ་</span><span class="changed">ལ་</span><span class="changed">རྦ་</span><span class="changed">རླབས་</span><span class="changed">མི་</span><span class="changed">ཁྱེར་</span><span class="changed">ཐུབ་</span><span class="changed">པ་</span><span class="changed">མང་</span><span class="changed">པོ་</span><span class="changed">ཡོང་</span><span class="changed">གི་</span><span class="changed">རེད་</span><span class="changed">དེ།</span> <span class="hesit">(ནག་པོ་འདྲ་ཅིག་རེད་དེ་ནང་གི་)</span><span class="changed">འདོམ་</span><span class="changed">པའི་</span>གཏིང་མན་ཆད་ནས་</a><a data-m="1269783" data-d="3715">ཞོ་ཆགས་པ་བཞིན་དུ་བསྡད་བསྡད་པ་མ་གཏོགས་གང་ཡང་གཡོ་གི་ཡོད་མ་རེད། </a><a data-m="1273498" data-d="2614">དཔེ་དེ་ལྟ་བུ་སེམས་ལ་ཕར་འགགས་འགྲོ་ས་ཡོད་མ་རེད། </a><a data-m="1276112" data-d="2409">ཡོད་པ་གཟུགས་དང་དངོས་པོ་ཁ་དོག་</a><a data-m="1278521" data-d="2837">མེད་<span class="changed">པ་</span>ཅི་ཡང་མེད་པ་ལ་སོགས་པའི་མཐའ་ལས་འདས་ཤིང༌། </a><a data-m="1281358" data-d="3103">ངག་གི་བརྗོད་དགོས་ན་བརྗོད་མ་ཤེས་པ། སེམས་ཀྱི་བསམ་དགོས་ན་</a><a data-m="1284461" data-d="3353"><span class="unsure">བསམ་</span>མ་ཤེས་པ་ཡིན་པས་ཡིད་<span class="hesit">(ཆེས་ཆོས་བརྩོན་གྲུས་ཀྱི་)</span><span class="changed">ཀྱི་</span><span class="changed">རྩོལ་</span>རྟོག་<span class="changed">ཏེ་</span>ཡུལ་ལས་འདས་<span class="changed">པའི་</span><span class="changed">ངང་</span><span class="changed">ནས་</span><span class="hesit">(འདི་)</span></a><a data-m="1287814" data-d="3309">རང་ལ་གནས་པའི་ཡེ་ཤེས་བརྗོད་བྲལ་འདིའི་གནད་ཡིན་པས་ན་</a><a data-m="1291123" data-d="5127">ཟང་མ་ཐལ་བྱུང་བརྗོད་དུ་མེད་དེ་ལྟ་བུའི་གནད་དེ་སངས་རྒྱས་ཆོས་ཀྱི་སྐུ་ཞེས་ཟེར། </a><a data-m="1296250" data-d="3118">མ་འོངས་པ་ན་རྟོགས་འོང་རྒྱུའི་ཀུན་ཏུ་བཟང་པོ་<span class="hesit">(ཞིག་)</span>ཡོད་ཟེར་རྒྱུ་དེ་རེད། </a><a data-m="1299368" data-d="3718">དེ་ད་ལྟ་ནས་འཁོར་འདས་གཉིས་ཀའི་<span class="changed">གཞི་</span><span class="changed">ལ་</span>གནས་བསྡད་ཡོད་པས་ན་གཞི་གནས་ཟེར། </a><a data-m="1303086" data-d="2287">དེ་ངོ་ཤེས་པ་དེ་ལ་རིག་པ་ཟེར། </a><a data-m="1305373" data-d="4957">དེ་རྣལ་འབྱོར་པའི་ལམ་གྱི་ཀ་དག་སྤྲོས་བྲལ་<span class="changed">གྱི་</span>དོན་གྱི་ལྟ་བ་ཡིན་པས་དེ་ངོ་ཤེས་འོང་དུས། </a><a data-m="1310330" data-d="2550">དེ་ངོ་ཤེས་པ་དེ་གསར་དུ་ཐོབ་འོང་བ་འདྲ་ཅིག་རེད་དུས་</a><a data-m="1312880" data-d="1928">དེ་རྣལ་འབྱོར་པའི་ལམ་གྱི་ཀ་དག་ཟེར། </a><a data-m="1314808" data-d="4768">དེ་སྤྲོས་བྲལ་དོན་གྱི་ལྟ་བ་ཡིན་པས་འདི་ཁོ་ན་ངོ་མ་ཤེས་ཀྱི་བར་དུ་</a><a data-m="1319576" data-d="4161">གཞན་མ་ཇི་ལྟ་བུ་ཅིག་བསྒོམ་བསྡད་ནའང་འདྲ། གཏུམ་མོ་སྒོམ་ནའང་འདྲ། </a><a data-m="1323737" data-d="4205">ལྷ་སྒོམ་ན་འདྲ། སེམས་ངོ་སྒོམ་ན་འདྲ། འདིའི་ལྟ་བ་དེ་ངོ་མ་ཤེས་ན་</a><a data-m="1327942" data-d="4838">ཕན་ཐོགས་ཡོད་མ་རེད་དུས་ཉམས་སུ་བླང་ཀྱང་བློས་བྱས་བཅོས་མའི་ལྟ་སྒོམ་ལས་མི་འདའ་བས་ན། </a><a data-m="1332780" data-d="4071">རང་བཞིན་རྫོགས་པ་ཆེན་པོ་དེ་མ་བཅོས་པ་རེད། </a><a data-m="1336851" data-d="3609">བཅོས་མའི་ལྟ་སྒོམ་ལས་ལམ་ཐག་གནམ་ས་ལས་རིང་ཞིང་</a><a data-m="1340460" data-d="5555">བསྒོམ་མེད་འོད་གསལ་གྱི་འཁོར་<span class="hesit">(ལོ་)</span><span class="changed">ལོའི་</span>གནད་མེད་པས་ན་ཟེར་དུས། </a><a data-m="1346015" data-d="2593">དེའི་ལྟ་བ་དེ་ངོ་ཤེས་ཚར་ན། དེའི་ངང་དུ་བཞག་བཞག་ན། </a><a data-m="1348608" data-d="2859">ད་འདི་སྒོམ་ལེ་ཡིན། འདི་སྒོམ་ལེ་མིན་བསམ་རྒྱུ་ཡོད་མ་རེད། </a><a data-m="1351467" data-d="3235">དཔེར་ན། འཁོར་ལོ་འཁོར་ན་འཁོར་ལོ་མི་འཁོར་ས་བར་<span class="hesit">(ཏ་)</span><span class="changed">ཐག་</span>ཡོད་མ་རེད། </a><a data-m="1354702" data-d="4053">དཔེ་དེ་ལྟ་བུ་འོད་གསལ་གྱི་གནད་དེ་རྫོགས་པ་ཆེན་པོའི་ལྟ་བ་ངོ་ཤེས་ན་དེ་རེད། </a><a data-m="1358755" data-d="4986">དེ་ངོ་མ་ཤེས་ན་<span class="hesit">(གནས་)</span><span class="changed">གནད་</span>མེད་པ་ཡིན་པས། དང་པོ་ལྟ་བ་ཁོ་ན་ངོ་ཤེས་པ་གལ་ཆེ་བས་ན། </a><a data-m="1363741" data-d="3570">ཆོས་སྐུའི་རིག་པ་ངོས་བཟུང་ཤིག ཟེར་དེ་ལྟ་བུའི་དོན་དེ་</a><a data-m="1367311" data-d="2392">ཚིག་གསུམ་གནད་དུ་བརྡེག་པའི་དང་པོ། </a><a data-m="1369703" data-d="2629">ལྟ་བ་ཀློང་ཆེན་རབ་འབྱམས་ཟེར་མཁན་ངོ་ཤེས་མཁན་དེ་</a><a data-m="1372332" data-d="4816">ད་ལྟ་ཞུས་པ་བཞིན་དུ་ཀློང་ཆེན་ཟེར་ན་སྟོང་པ་ཉིད་ཀྱི་དོན་དེ་གོ་རབ་འབྱམས་ཟེར་ན་</a><a data-m="1377148" data-d="2258">དེའི་ནང་ན་འཁོར་འདས་ཀྱི་སྣང་བ་ཡོད་པ་གོ། </a><a data-m="1379406" data-d="3888">འཁོར་འདས་ཀྱི་སྣང་བ་ཡོད་ནའང་འཁོར་བས་ངན་པ་བྱས་ཡོད་མ་རེད། </a><a data-m="1383294" data-d="1649">མྱང་འདས་ཀྱིས་བཟང་པོ་བྱས་ཡོད་མ་རེད། </a><a data-m="1384943" data-d="3135">ཆོས་ཉིད་ཁོ་རང་གི་ངོ་བོ་ཡེ་ནས་ལྷུན་རྫོགས་སུ་གནས་པ་ཡིན་པས། </a><a data-m="1388078" data-d="2653">ལྟ་བའི་སྒོ་ནས་བླ་མས་<span class="unsure">སློབ་</span>མར་བསྟན། </a><a data-m="1390731" data-d="3050">སློབ་མའི་ཉམས་ལེན་བྱས་འོང་དུས་བླ་མས་གསུང་རྒྱུ་དེ་འདི་རེད་འདུག་བསམ་</a><a data-m="1393781" data-d="3913">རང་གི་ཁོག་པ་ནས་ཉམས་མྱོང་ཅིག་<span class="hesit">(ཕར་)</span><span class="changed">ཤར་</span>དུས་དེ་རྡོ་རུས་འཕྲོད་ཟེར་བ་དེ་རེད་དུས། </a><a data-m="1397694" data-d="3161">དེའི་ངོ་མ་མཐོང་ན་སྒོམ་པས་ངང་སྐྱོང་རྒྱུ་མེད་སྒོམ་རྒྱུ་མེད་པ་རེད། </a><a data-m="1400855" data-d="1944">ལྟ་བ་མེད་ན་སྒོམ་པ་བྱེད་རྒྱུ་ཡོད་མ་རེད། </a><a data-m="1402799" data-d="2571">དཔེར་ན་པད་ཤག་མང་པོ་ཅིག་མེད་ན་ཚོང་རྒྱག་རྒྱུ་ཡོད་མ་རེད། </a><a data-m="1405370" data-d="3461">དཔེ་དེ་འདྲ་ཡིན་པས་ན། རང་བསྒོམ་པས་ངང་སྐྱོང་བ་མང་བས་</a><a data-m="1408831" data-d="4426">དང་པོ་ངོ་ཤེས་དེ་ལྟ་བ་ངོ་ཕྲོད་པ་གལ་ཆེ་ལ་ལྟ་བ་དེ་ཡང་</a><a data-m="1413257" data-d="4017">རང་གནས་ཀྱི་ཡེ་ཤེས་རང་ལ་གནས་པ་ཉིད་ངོ་སྤྲོད་པ་ཡིན་གྱི། </a><a data-m="1417274" data-d="3438">གཞན་ནས་བླ་མའི་བྱིན་རླབས་ཀྱི་གསར་དུ་ཐོབ་འོང་རྒྱུ་ལྟ་བུ་དང༌། </a><a data-m="1420712" data-d="4887">བླ་མ་དང་མ་བྲལ་བས་གནས་འགྱུར་འདྲ་པོ་གསར་དུ་ཡོད་པ་མ་ཡིན་པས། </a><a data-m="1425599" data-d="3950">སྔར་མེད་རྒྱུད་ལ་སྐྱེས་པ་<span class="changed">མ་</span>ཡིན་<span class="hesit">(ན།)</span> ངོ་<span class="hesit">(ཤེས་)</span>ཟེར་མཁན་དེ་ལྟ་བ་ཁོ་རང་<span class="unsure">རྟོགས་སོང་དུས།</span></a><a data-m="1429549" data-d="3125"><span class="unsure">དཔེར་ན་</span>མི་<span class="unsure">ཞིག་</span>ངོ་ཤེས་<span class="changed">ཟེར་</span>ན་མི་དེ་རྒན་གཞོན་འདི་འདྲ་ཅིག་ཡོད་</a><a data-m="1432674" data-d="2084">གདོང་པ་འདི་འདྲ་ཅིག་ཡོད་བསམ་ན་དེ་ལ་ངོ་ཟེར་རེད། </a><a data-m="1434758" data-d="4447">དཔེ་དེ་བཞིན་དུ་ལྟ་བའི་ངོ་<span class="hesit">(བོ་)</span>དེ། རང་ཐོག་ཏུ་སྤྲད་ཟེར་དུས་རང་ལ་ཡོད་པ་དེ་</a><a data-m="1439205" data-d="3102">རང་ལ་ཚུར་ངོ་སྤྲད་བཞག་རྒྱུ་མ་གཏོགས་གཞན་ནས་ཚུར་འཕུར་འོང་<span class="hesit">(ནས་)</span><span class="changed">བ་</span></a><a data-m="1442307" data-d="4105">རང་ལ་སྤྲད་བཞག་པ་ལྟ་བུ་མ་རེད་དུས་དེ་རང་ཐོག་<span class="hesit">(ཏུ་)</span><span class="changed">ཟེར།</span><span class="changed"> དེ་</span><span class="changed">ནས་</span>ངོ་སྤྲད་ནས་བཟུང་སྟེ་</a><a data-m="1446412" data-d="3171"><span class="changed">ད་</span>འདི་རེད་འདུག་བསམ་པ་ལག་པས་བཅང་རྒྱུ་ཡོད་པ་འདྲ་ཅིག་རེད་འོང་ན། </a><a data-m="1449583" data-d="3687">བླ་མས་སྨྲས་པ་གང་གི་སྙིང་བཞུགས་པ། ལག་པའི་མཐིལ་དུ་གནས་པའི་གཏེར་མཐོང་འདྲ། </a><a data-m="1453270" data-d="4076">ཟེར་མཁན་དེ་རེད་འགྲོ་ཀྱི་རེད། དེའི་ཕྱིར་ན་དེ་ནི་མན་ངག་གི་གནད་དང་པོའོ། </a><a data-m="1457346" data-d="4427">ཞེས་དེའི་སྒོ་ནས་ལྟ་བ་ཀློང་ཆེན་རབ་འབྱམས་དོན་བསྟན་པའོ། ༈</a><a data-m="1461773" data-d="8283">བྱང་ཆུབ་མཆོག་ཏུ་ཐུགས་བསྐྱེད་པ་རིན་པོ་ཆེ་གསལ་བཏབ་ནས་གསན་པར་གནང་བར་ཞུ། </a><a data-m="1470056" data-d="6660">གང་གསན་པར་བྱ་བའི་ཆོས་ཀྱི་རིམ་པ་ནི། </a><a data-m="1476716" data-d="3687">རྫོགས་པ་ཆེན་པོ་ཚིག་གསུམ་གནད་དུ་བརྡེག་པའི་མན་ངག་ཞེས་པ་སྟེ། </a><a data-m="1480403" data-d="4935">དོན་དུ་ལྟ་བ་སྒོམ་པ་སྤྱོད་པ་གསུམ་ཡིན་པའི་ཕྱིར་ན། ལྟ་བའི་རང་བཞིན། </a><a data-m="1485338" data-d="3432">ངོ་རང་ཐོག་ཏུ་སྤྲད་པ་དེ་ཉིད་སོང་ཟིན་ཏེ། </a><a data-m="1488770" data-d="15036">ད་དེ་རིང་གི་སྐབས་སུ་བབས་པ་ཐག་ཅིག་ཐོག་ཏུ་བཅད་ནས་བསྒོམ་པས་</a><a data-m="1503806" data-d="4992">ཉམས་སུ་ལེན་པའི་ཚུལ་རྒྱས་པར་འཆད་པ་དེ་ལ་ངང་བཞག་ཆུ་བོ་རྒྱུན་གྱི་<span class="changed">རྣལ་</span><span class="changed">འབྱོར་</span>ཟེར། </a><a data-m="1508798" data-d="5494"><span class="hesit">(རྫོགས་པ་ཆེན་པོ་རྣལ་འབྱོར་ཟེར་བ་དེ་)</span>རྫོགས་པ་ཆེན་པོའི་ཆོས་ཉིད་ཀྱི་དོན་དེ་མངོན་གསུམ་དུ་རྟོགས་<span class="hesit">(སེང་)</span><span class="changed">སོང་</span>ན། </a><a data-m="1514292" data-d="3259">དཔེར་ན་ས་གཞི་ཅིག་ནས་ཆུ་ཆེན་པོ་ཅིག་བབས་ཀྱི་ཡོད་ན་</a><a data-m="1517551" data-d="5112">དེའི་ཆུ་བོ་དེ་འབད་པ་མེད་པ་རྒྱུན་མི་ཆད་པ་ཉིན་དང་མཚན་དུ་<span class="changed">དུས་</span>རྟག་པར་བབས་ཀྱི་<span class="hesit">(ཡོད་)</span>རེད། </a><a data-m="1522663" data-d="3446">དཔེ་དེ་བཞིན་དུ་རྣལ་འབྱོར་པ་དེ་ལའང་ཉིན་མོའི་སྣང་བ་ཡིན་ནའང་འདྲ། </a><a data-m="1526109" data-d="4337">མཚན་མོའི་སྣང་བ་ཡིན་ནའང་འདྲ། འགྲོ་བ་འདུག་པ་<span class="changed">སྤྱོད་</span><span class="changed">ལམ་</span>ལ་སོགས་པ་</a><a data-m="1530446" data-d="2385"><span class="hesit">(སྤྱོད་ལམ་)</span>གང་བྱེད་ནའང་དེའི་ཚེ་ཆོས་ཉིད་གཅིག་གི་ངང་ནས་</a><a data-m="1532831" data-d="5178">གཞན་དུ་ཡེངས་རྒྱུ་མ་རེད་དུས་དེའི་ཕྱིར་ན་ཡེངས་རྒྱུ་མེད་པ་དེ་ཉིད་ལ་ངང་བཞག་ཟེར་དུས་</a><a data-m="1538009" data-d="5981">ཆོས་ཉིད་ཀྱི་ངང་ལ་བཞག་<span class="hesit">(པ་ནི་)</span><span class="changed"> དེ་</span><span class="changed">ནས་</span>ཉིན་མཚན་བྱ་བ་སྤྱོད་ལམ་མཉམ་བཞག་རྗེས་ཐོབ་ཁྱད་མེད་པ་དེ་</a><a data-m="1543990" data-d="2426">ཆུ་བོ་རྒྱུན་གྱི་རྣལ་འབྱོར་ཟེར་མཁན་དེ་ཡིན། </a><a data-m="1546416" data-d="2537">ཆུ་བོ་རྒྱུན་གྱི་རྣལ་འབྱོར་ཀྱི་བསྒོམ་པ་དེ་རྟོགས་སོང་ན། </a><a data-m="1548953" data-d="3571">རྫོགས་པ་ཆེན་པོ་རང་སྣང་རིས་མེད་ཀྱི་དགོངས་པ་ཟེར་རྒྱུ་དེ་རེད། </a><a data-m="1552524" data-d="2744">དེ་ནི་དུས་དང་གནས་སྐབས་ཐམས་ཅད་དུ་ཡོད་པས་ན། </a><a data-m="1555268" data-d="4691">དེ་ཏིང་ངེ་འཛིན་གྱིས་གསར་དུ་ཐོབ་འོང་རྒྱུ་དང་ཡོང་འགྲོ་དུས་</a><a data-m="1559959" data-d="4565">མེད་<span class="unsure">འགྲོ་བའང་</span>མ་རེད་པས་ངང་བཞག་ཆུ་བོ་རྒྱུན་གྱི་རྣལ་འབྱེར་དེ་དུས་རྟག་ཏུ་ཡོད་པ་རེད། </a><a data-m="1564524" data-d="4997">དེ་གང་གི་ངོ་ཤེས་ཟེར་ན་སེམས་མ་ཡེངས་པ་<span class="changed">གནས་</span><span class="changed">པའི་</span><span class="hesit">(སེམས་ཀྱི་)</span>ངོ་བོར་གནས་པའི་འཕྲོ་དེ་ལ། </a><a data-m="1569521" data-d="6933">དེའི་ངང་ནས་སེམས་ཆོས་ཉིད་ཀྱི་ངོ་བོ་དེ་ལ་དད་པ་མོས་གུས་སྙིང་རྗེ་ལྟ་བུ་དང༌། </a><a data-m="1576454" data-d="1973">རང་གི་སེམས་ཀྱི་གནས་ལུགས་རྟོགས་དགོས་བསམ་</a><a data-m="1578427" data-d="3915">སྟོང་པ་གསལ་བ་རིག་པ་ཤུགས་ཆེན་པོ་ཤར་འོང་ན་དེ་ཡག་པོ་རེད་བསམ་ནས་</a><a data-m="1582342" data-d="3503">དེ་ལ་འཛིན་པ་བྱས་<span class="changed">ནས་</span>ཆེད་དུ་བསྒྲུབ་རྒྱུ་འོང་ཡོད་ཀྱི་མ་རེད། </a><a data-m="1585845" data-d="4246">ཡང་རྣམ་རྟོག་ཧ་ཅང་མང་པོ་འཁྲུགས་<span class="hesit">(འོང་དུས་)</span><span class="changed">པ་</span><span class="changed">དང་</span>། ཆོས་ཉིད་ཀྱི་དོན་ངོས་མི་ཟིན་འདུག་བསམ་ནས་</a><a data-m="1590091" data-d="4991">སེམས་དཔའ་ཆག་སྟེ་ཞུམ་པ་དང༌། རྣམ་རྟོག་མང་པོ་འཕྲོ་མི་ཉན་བསམ་<span class="hesit">(ལེ་དང༌།)</span><span class="changed">ནས་</span><span class="changed">ཕྲོམ་</span><span class="changed">མེར།</span> </a><a data-m="1595082" data-d="3170">བྱིང་རྨུགས་ལ་སོགས་པ་བྱེད་མི་ཉན་བསམ་ཆེད་དུ་འགགས་པ་མེད་པ་</a><a data-m="1598252" data-d="4626">སེམས་རང་བབས་སུ་གནས་ན་གནས་པའི་ངོ་བོ་དེ་ཆོས་སྐུའི་རང་ངོ་སྟེ། </a><a data-m="1602878" data-d="3765">སེམས་རང་བབས་གནས་པ་དེའི་ངང་ནས་གང་འཕྲོ་ནའང་</a><a data-m="1606643" data-d="3938">དཔེར་ན་ནམ་མཁའ་ནས་འོད་ཟེར་དེ་ཉིད་ཕོག་འགྲོ་དུས་ཉི་མའི་འོད་ཟེར་དེ་<span class="unsure">ཉིད་</span></a><a data-m="1610581" data-d="4039">ས་གཞི་ལ་ཁྱབ་ནའང༌། ཆུ་ལ་ཁྱབ་ནའང༌། རི་རྩེ་ལ་ཁྱབ་ནའང༌། </a><a data-m="1614620" data-d="2229">ཐམས་ཅད་ཉི་མ་གཅིག་གི་རང་མདངས་རེད་དུས། </a><a data-m="1616849" data-d="3616">དཔེ་དེ་བཞིན་དུ་སེམས་ཀྱི་ཆོས་ཉིད་ལ་དགེ་སྡིག་གི་རྣམ་རྟོག་གང་ཤར་ནའང་</a><a data-m="1620465" data-d="6564">དེ་འཕྲོ་ན་ཡེ་ཤེས་ཀྱི་རང་རྩལ་དུ་སྐྱོང་བས་ན། དེ་ནས་འཕྲོ་འམ་གནས་ཀྱང་རུང༌། ཟེར་དུས༌། </a><a data-m="1627029" data-d="5010">ད་ལྟ་སྒོམ་གསར་པ་བྱེད་མཁན་ཕལ་ཆེ་བས་སེམས་གནས་ན་སྒོམ་ཡང་དག་པ་ཡིན་སྣང་ཤར། </a><a data-m="1632039" data-d="4989">སེམས་འཕྲོ་ན་སྒོམ་མིན་སྣང་<span class="hesit">(སྐྱེས་ཀྱི་རེད་ཀྱང་)</span><span class="changed">ཤར་</span><span class="changed">རྒྱུ་</span><span class="changed">རེད་</span><span class="changed">དུས།</span> དེ་<span class="unsure">འདྲ་</span>མ་རེད་འཕྲོ་ནའང་ཡེ་ཤེས་ཀྱི་རང་རྩལ་ཡིན། </a><a data-m="1637028" data-d="3585">གནས་ནའང་ཡེ་ཤེས་ཀྱི་རང་རྩལ་ཡིན་འཕྲོ་བ་དེ་ངོས་ཟིན་དགོས་རེད། </a><a data-m="1640613" data-d="4264">དེ་ངོས་ཟིན་ན་ཁྱད་པར་གང་ཡང་མེད་པས་ན། དེ་ནས་འཕྲོ་འམ་གནས་ཀྱང་རུང༌། </a><a data-m="1644877" data-d="4523">སེམས་རྣམ་རྟོག་གི་རྩལ་ལས་ཟེར་དུས་སེམས་རྣམ་རྟོག་སྐྱེ་འོང་རྒྱུའི་རྩལ་ལས་</a><a data-m="1649400" data-d="4548">ཀུན་འབྱུང་གི་བདེན་པ་ཟེར་དུས་ཀུན་བྱུང་ནི་ཁམས་གསུམ་འཁོར་བར་མར་འཁྱམས་བྱེད་ཀྱི་རྩ་བ་དེ་རེད། </a><a data-m="1653948" data-d="1942">ཀུན་བྱུང་གི་བདེན་པ་དེ་གང་རེད་ཟེར་ན། </a><a data-m="1655890" data-d="4038">ཞེ་སྡང་གི་དབང་གིས་དགྲ་ལ་ཁྲོ་བ་དང༌། <span class="hesit">(འདོད་ཆགས་ཀྱི་དབང་གིས་)</span></a><a data-m="1659928" data-d="5900">ནོར་དང་ལུས་ལ་སོགས་པ་ལ་ཞེན་ཆགས་སྐྱེ་བ་སོགས་ཉོན་མོངས་པ་དང༌། </a><a data-m="1665828" data-d="5126">སྡུག་བསྔལ་གྱི་བདེན་<span class="hesit">(པའི་རྒྱུ་རུ་)</span><span class="changed">པ་</span><span class="changed">རུ་</span>གྱུར་པའི་སེམས་སྐྱིད་<span class="hesit">(པོས་)</span><span class="changed">པོའི་</span>ཟས་ནོར་<span class="hesit">(གསོལ་)</span><span class="changed">གོས་</span><span class="changed">ལ་</span>སོགས་པ་དང༌། </a><a data-m="1670954" data-d="2419">རང་གི་འདོད་དོན་སྒྲུབ་འོང་<span class="hesit">(ཚེ་)</span><span class="changed">རྒྱུའི་</span>སྐྱིད་པོ<span class="unsure">འི་སྣང་བ་</span>དང༌། </a><a data-m="1673373" data-d="4021">སྡུག་བསྔལ་གྱི་ན་ཚ་གདོན་བགེགས་གཏམ་ངན་ལ་སོགས་པ་གང་བྱུང་<span class="hesit">(ཚེ་)</span><span class="changed">ནའང་</span>། </a><a data-m="1677394" data-d="2089"><span class="unsure">སྡུག་བསྔལ་བར་སྣང༌།</span> <span class="hesit">(དེ་ཚུར་རོ་མཉམ་)</span><span class="changed">དེ་</span><span class="changed">ཚོར་</span><span class="changed">བའི་</span><span class="changed">རོ་</span><span class="changed">མྱངས་</span>ནས་ཟེར་དུས་</a><a data-m="1679483" data-d="3877">དེ་རིང་ང་སྐྱིད་པོ་འདུག་བསམ་མཁན་དང༌། དེ་རིང་ང་ཉོན་མོངས་ཤུགས་དྲག་པོ་<span class="hesit">(སྐྱེ་གི་)</span><span class="changed">སྐྱེས་</span><span class="changed">འདུག་</span>སྙམ་པ་<span class="unsure">སོགས་</span></a><a data-m="1683360" data-d="4449"><span class="unsure">སེམས་ལ་</span>གང་སྐྱེས་ཀྱང་རྣམ་རྟོག་དེ་དག་གི་ངོ་བོ་ཅེར་རེ་བལྟ་དགོས་ཀྱི་རེད། </a><a data-m="1687809" data-d="2692">རྣམ་རྟོག་དེ་ཤར་མི་ཉན་བསམ་ནས་ཕར་བཀག་ཀྱང་མི་བཀག</a><a data-m="1690501" data-d="3665">དད་པ་མོས་གུས་སྙིང་རྗེ་ཡིན་ན་ཡག་པོ་རེད་བསམ་<span class="hesit">(ཚུར་)</span><span class="changed">ཕྱིས་</span>སྒྲུབ་ཏུའང་མི་སྒྲུབ། </a><a data-m="1694166" data-d="3481">རྣམ་རྟོག་ཁོ་རང་གང་ཤར་བ་དེའི་ངོ་བོ་དེ་ལ་བལྟས་བཞག་ན་</a><a data-m="1697647" data-d="4094">རྣམ་རྟོག་གི་ངོ་བོ་དེ་སྟོང་པ་ཉིད་རེད། སྟོང་པ་ཉིད་ཀྱི་རང་བཞིན་དེ་ངོ་ཤེས་ན་</a><a data-m="1701741" data-d="4716">ཆོས་ཉིད་དེ་ཤེས་དུས། འཕྲོ་ནའང་གནས་ནའང་ཐམས་ཅད་ཆོས་སྐུའི་ཡོ་ལང་ཟེར་དུས་</a><a data-m="1706457" data-d="3821">ཆོས་སྐུའི་རང་བཞིན་དུ་འགྱུར་བས་ན་<span class="hesit">(འགྲོ་འམ་)</span><span class="changed">ཁྲོའམ་</span>ཆགས་སམ་སྐྱིད་དམ་སྡུག</a><a data-m="1710278" data-d="4417">དེར་མ་ཟད་སྤྱིར་ལྟ་བས་ངོ་འཕྲོད་ཀྱང་ཟེར་དུས་གོང་དུ་བཤད་པ་ལྟར་དུ་</a><a data-m="1714695" data-d="5710">ངོ་རང་ཐོག་ཏུ་སྤྲད་པའི་ལྟ་བའི་ངོ་ཕྲད་ཀྱང་དཔེར་ན་རྒྱལ་པོའི་བུ་གཅིག་ཡོད་ནས་བཟུང་སྟེ་</a><a data-m="1720405" data-d="3944">དེ་ཡར་དགུང་ལོ་ཉི་ཤུ་རྩ་ལྔ་ཙམ་མ་ཕེབས་བར་དུ་ཕྲུ་གུ་ཆུང་ཆུང་<span class="changed">རེད།</span> </a><a data-m="1724349" data-d="3989">འགྲོ་ཐུབ་མིན་ཙམ་གང་ཡིན་ནའང་རྒྱལ་པོའི་རིགས་རེད་དེ། </a><a data-m="1728338" data-d="3372">༧རྒྱལ་སྲིད་བསྐྱངས་ནས་དགྲ་གདུལ་<span class="changed">བ་</span><span class="changed">དང་</span>གཉེན་སྐྱོང་བ་བྱེད་ཐུབ་ཀྱི་མ་རེད། </a><a data-m="1731710" data-d="4452">དཔེ་དེ་བཞིན་དུ་ཆོས་ཉིད་ཀྱི་ལྟ་བ་ངོ་འཕྲོད་ནའང་སྒོམ་པའི་གདེང་ཐོབ་ནས་</a><a data-m="1736162" data-d="3670">ཡར་རྩལ་མ་རྫོགས་ན་ཉོན་མོངས་ཐམས་ཅད་ཕར་<span class="hesit">(དག་)</span><span class="changed">བརླག་</span>ཐུབ་ཀྱི་མ་རེད། </a><a data-m="1739832" data-d="5076">ལས་ངན་གྱི་སྒྲིབ་པ་དག་ཐུབ་ཀྱི་མ་རེད། དུས་ངང་མ་འཁྱོངས་ན་འཕྲོ་འབྱམས་ཐ་མལ་དུ་ཤོར་ནས་<span class="changed">བཟུང་</span>། </a><a data-m="1744908" data-d="3523">རྣམ་རྟོག་མང་པོ་སྐྱེས། རྣམ་རྟོག་གཅིག་གི་གཉིས། གཉིས་ཀྱི་གསུམ་སྐྱེས་དུས་</a><a data-m="1748431" data-d="4347">རྣམ་རྟོག་ཐ་མལ་དུ་ཤོར་སོང་བ་རེད། རྣམ་རྟོག་ཆོས་ཉིད་ཀྱི་ཡོ་ལང་མ་ཤར་བས་</a><a data-m="1752778" data-d="3785">རྣམ་རྟོག་རང་རྒྱུད་པ་ཟེར་དུས་རྣམ་རྟོག་སྟོང་ཉིད་ཀྱི་ངོ་བོ་མ་ཤེས། </a><a data-m="1756563" data-d="3360">རྣམ་རྟོག་ཆོས་ཉིད་དུ་མ་གྲོལ། རྣམ་རྟོག་རང་<span class="unsure">ག་མ་</span>རྒྱུད་པ་<span class="unsure">ལ་</span>ཟེར། </a><a data-m="1759923" data-d="3485"><span class="hesit">(རྣམ་རྟོག་)</span><span class="changed">འདི་</span><span class="changed">རང་</span>རྒྱུད་པ་དེ་ཡིས་དཔེར་ན་འདོད་ཆགས་སྐྱེས་ན་ཡི་དྭགས་སུ་སྐྱེ་བ། </a><a data-m="1763408" data-d="4593">ཁོང་ཁྲོ་སྐྱེས་ན་དམྱལ་བ་རུ་སྐྱེ་བ། གཏི་མུག་སྐྱེས་ན་དུད་འགྲོ་རུ་སྐྱེ་བྱེད་རྒྱུ་ཡིན་པས་ན་</a><a data-m="1768001" data-d="4986">འཁོར་བར་འཆིང་ཤིང༌། ཡུན་རིང་པོ་ཇི་ཙམ་དུ་ལོ་དང་ཟླ་བའི་བར་དུ་བསྒོམ་བསྡད་ནའང་</a><a data-m="1772987" data-d="4967">ཆོས་དེས་རང་གི་རྒྱུད་མི་སྨིན་ཏེ་ཆོས་དང་རང་རྒྱུད་གཉིས་གཅིག་ཏུ་འདྲེས་པ་<span class="changed">ཡི་</span><span class="changed">དུས་</span>འོང་གི་མ་རེད། </a><a data-m="1777954" data-d="3562">དེའི་ཕྱིར་ན་ཁ་རྫོགས་པ་ཆེན་པོ་ཡིན་ནའང་དོན་རྫོགས་པ་ཆེན་པོ་མི་འགྱུར་བས་</a><a data-m="1781516" data-d="3999"><span class="unsure">ཆོས་དང་</span>རང་རྒྱུད་སོ་སོར་བྲལ་ནས་ལོ་མང་པོ་ལ་སྒོམ་བསྡད་ཡོད་ནའང་</a><a data-m="1785515" data-d="3410"><span class="changed">ཉོན་</span><span class="changed">མོངས་</span><span class="changed">རང་</span>མཚན་དུ་ཤོར་ནས་རྟོགས་ལྡན་རྒན་པོའི་སློབ་གཉེར་ཟེར་བ་དང༌། </a><a data-m="1788925" data-d="3142"><span class="hesit">(ཞན་ལོག་)</span><span class="changed">རྟོགས་</span><span class="changed">ལྡན་</span>རྒས་པའི་གསོག་འཇོག་ཟེར་མཁན་དེ་ལྟ་བུ་རེད་ཀྱི་རེད་དུས་</a><a data-m="1792067" data-d="2878">འཇིག་རྟེན་ཐ་མལ་པ་དང་ཁྱད་མེད་པར་འགྱུར་བ་ཡིན་པས། </a><a data-m="1794945" data-d="5963"><span class="unsure">རྒྱུ་མཚན་དེའི་ཕྱིར་ན་རྣམ་རྟོག་གང་ཤར་ཆོས་ཉིད་ཀྱི་རྩལ་ལམ་རོལ་པར་ཤེས་དགོས་ཀྱི་རེད་འོན་ཀྱང་</span>ཆོས་ཉིད་ཀྱི་ངོ་བོ་དེ་ངོས་ཟིན་པ་དེ་ལ་ཆེད་དུ་དམིགས་གཏད་ཅན་གྱི་<span class="hesit">(ལྟ་)</span><span class="changed">ལྷ་</span>སྒོམ་<span class="changed">པ་</span>ལྟ་བུ་དང༌། </a><a data-m="1800908" data-d="2628">གཏུམ་མོ་དང་རྩ་རླུང་སྒོམ་པ་ལྟ་བུ་སྒོམ་རྒྱུ་ཡོད་མ་རེད། </a><a data-m="1803536" data-d="4311"><span class="unsure">རྩ་ན་ཆེད་དུ་</span>སྒོམ་པར་བྱ་བ་མེད་པ་དང༌། ཡེང་རྒྱུ་ཡང་ཏིལ་འབྲུ་ཙམ་ཅིག་མེད་པར་</a><a data-m="1807847" data-d="2980">ཆོས་ཉིད་རང་བྱུང་གི་ངོ་བོ་ལ་མ་བཅོས་པར་གཉུག་མར་བཞག་བཞག་<span class="hesit">(ན་)</span><span class="changed">དུས་</span></a><a data-m="1810827" data-d="3180">རང་བཞག་ཆེན་པོ་དང་ནམ་ཡང་མི་བྲལ་བ་ཟེར་དུས་</a><a data-m="1814007" data-d="2980">ཆོས་ཉིད་ཀྱི་ངོ་བོ་དེ་མ་ཡེང་པ་གཅིག་དགོས་པས་ན་</a><a data-m="1816987" data-d="5817">དུས་དང་གནས་སྐབས་ཐམས་ཅད་དུ་<span class="changed">ཟེར་</span>ཉིན་དང་མཚན་གྱི་དུས་ཡིན་ནའང་འདྲ། </a><a data-m="1822804" data-d="3159">གནས་སྐབས་ཟས་ཟ་ནའང༌། གཏམ་བཤད་ནའང༌། ཕར་ཚུར་འགྲོ་ནའང༌། </a><a data-m="1825963" data-d="3064">གནས་སྐབས་ཐམས་ཅད་དུ་དེ་ལྟར་གནས་འཕྲོ་ཟེར་<span class="unsure">དུས་</span></a><a data-m="1829027" data-d="3351">ཡང་ན་རྣམ་རྟོག་གང་ཡང་མ་དྲན་པ་སེམས་གནས་ཡོད་པ་</a><a data-m="1832378" data-d="3129">ཡང་ན་རྣམ་རྟོག་མང་པོ་འཕྲོ་བ་ལ་སོགས་པ་གང་གི་ཚེ། </a><a data-m="1835507" data-d="6525">དཔེར་ན་མདོ་<span class="unsure">ལྟར་</span>རྒྱུ་མཚན་ཉིད་ཐེག་པ་ལྟ་བུ་ཡིན་ན་འདོད་ཆགས་ཀྱི་གཉེན་པོ་མི་སྡུག་པ། </a><a data-m="1842032" data-d="6011">ཞེ་སྡང་གི་གཉེན་པོ་<span class="hesit">(བྱས་)</span><span class="changed">བྱམས་</span>པ། གཏི་མུག་གི་<span class="changed">གཉེན་</span><span class="changed">པོ་</span><span class="changed">རྟེན་</span><span class="changed">འབྲེལ་</span><span class="changed">དང་</span>རླུང་འབྱུང་ལྡོག་ལ་སོགས་པ་སྒོམ་རྒྱུ་ཡོད་རེད་དེ། </a><a data-m="1848043" data-d="6760">དེ་ལྟ་བུ་ཉོན་མོངས་པ་དང་རྣམ་རྟོག་ཐ་དད་པ་རེ་<span class="changed">རེ་</span><span class="changed">ལ་</span><span class="changed">གཉེན་</span><span class="changed">པོ་</span><span class="changed">ཐ་</span><span class="changed">དད་</span><span class="changed">པ་</span>རེས་འདུལ་དགོས་པ་མ་ཡིན། </a><a data-m="1854803" data-d="5053">མི་དགོས་པའི་རྒྱུ་མཚན་གང་རེད་ཟེར་ན། རྣམ་རྟོག་དང་ཉོན་མོངས་གང་སྐྱེས་པ་དེ་ཡི་ཚེ་</a><a data-m="1859856" data-d="5328">རྣམ་རྟོག་དེའི་གཉེན་པོ་ནི་རྣམ་རྟོག་ཁོ་རང་གི་ངོ་བོ་ཆོས་ཉིད་སྟོང་པ་ཉིད་དེ་རེད་དུས་</a><a data-m="1865184" data-d="4939">ཆོས་ཉིད་སྟོང་པ་ཉིད་དེ་གོ་སོང་ན། བརྒྱ་གོ་གཅིག་<span class="changed">གིས་</span>ཆོད་<span class="unsure">ཀྱི་གཉེན་པོ་དེ་རེད་</span></a><a data-m="1870123" data-d="3847"><span class="unsure">དཔེར་ན་</span>མི་དཔའ་བོ་གཅིག་ཡོད་ན་དམག་བརྒྱ་ཡི་གོ་ཆོད་ཀྱི་རེད་<span class="changed">དུས་</span>དེ་ལྟ་བུའི་<span class="unsure">གོ་</span>ཆིག་ཆོད། </a><a data-m="1873970" data-d="3948">རྣམ་རྟོག་ཁོ་རང་ངོ་ཤེས་ན་རྣམ་རྟོག་རང་གི་གྲོལ་འགྲོ་བ་དཔེར་ན་</a><a data-m="1877918" data-d="4697">སྦྲུལ་མདུད་རང་སར་གྲོལ་བ་ལྟ་བུ་རེད་དུས་<span class="unsure">མ་གཞི་རྣམ་རྟོག་དེ་</span>གྲོལ་དགོས་<span class="hesit">(ཀྱི་)</span><span class="changed">རྒྱུ་</span>རེད། </a><a data-m="1882615" data-d="4565">གྲོལ་བྱེད་ཀྱི་ཐབས་ལ་ཅི་དགོས་ཟེར་ན། སྔར་ངོ་སྤྲད་པའི་ལྟ་བ་དེ་གཅིག་སུ་ངོས་འཛིན་བྱས་ཏེ་</a><a data-m="1887180" data-d="4279">རྣམ་རྟོག་གཅིག་ཤར་འོང་ན་ལྟ་བ་དེའི་ངོ་བོ་ལ་ངང་སྐྱོང་བཞག་ན་ཕར་འཇམ་ཏིང་ངེ། </a><a data-m="1891459" data-d="2454">དཔེར་ན་ཆུ་ཁོལ་མའི་ནང་ལ་ཆུ་གྲང་མོ་ཞིག་བླུག་ཞོག་དང༌། </a><a data-m="1893913" data-d="3892">ཁོལ་རྒྱུ་ཡོད་མ་རེད་དཔེ་དེ་ལྟ་བུ་རེད་དུས་དེ་ངོས་ཟིན་པ་ལ་འདུ་བས། </a><a data-m="1897805" data-d="4806"><span class="hesit">(ཡེ་)</span><span class="changed">ངོ་</span>ཤེས་ཆོས་སྐུ་ངོས་བཟུང་ལ། དེ་ཡང་རྣམ་རྟོག་དང་ཉོན་མོངས་གང་སྐྱེས་ཀྱང་</a><a data-m="1902611" data-d="4960">རྣམ་རྟོག་ཉོན་མོངས་དེ་ཕར་བསལ། ཆོས་སྐུ་ཡེ་ཤེས་<span class="hesit">(དེ་)</span><span class="changed">ཟེར་</span>ཚུར་ལེན་རྒྱུ་གཅིག་གི་</a><a data-m="1907571" data-d="3491">ཕྱི་ནང་གཉིས་ཡོད་མ་བསམ་པར་རྣམ་རྟོག་དང་ཉོན་མོང་སྐྱེས་པ་དེ་</a><a data-m="1911062" data-d="5039">ངོ་བོ་སྟོང་ཉིད་ཡིན་པ་དེ་ཆོས་སྐུའི་ཡེ་ཤེས་ཡིན་པས་ན་</a><a data-m="1916101" data-d="4369">ཆོས་སྐུའི་ཡེ་ཤེས་ལས་ལོགས་ཤིག་མ་ཡིན་ཅིང༌། རྣམ་རྟོག་དེ་དག་གི་རང་བཞིན་དཔེར་ན་</a><a data-m="1920470" data-d="5236">མེ་ཡི་མཚན་ཉིད་ཚ་བ་ཟེར་བ་དེ་ལྟ་བུ་དེ་རྣམ་རྟོག་ཁོ་རང་གི་ངོ་བོ་དང་པོ་སྐྱེ་བ་མེད་པ། </a><a data-m="1925706" data-d="2794">བར་དུ་གནས་པ་མེད་པ། མཐར་འགག་པ་མེད་པ་རེད་<span class="hesit">(ཡོང་)</span><span class="changed">བསྡད་</span>རྒྱུ་དེ་</a><a data-m="1928500" data-d="3330">ཁོ་རང་གི་ཆོས་ཉིད་རེད་དུས་དེ་དག་གི་རང་བཞིན་དེ་</a><a data-m="1931830" data-d="4215">ཆོས་སྐུ་གཞི་ཡི་འོད་གསལ་དངོས་ཡིན་པས་སེམས་ཅན་ཐམས་ཅད་ལ་</a><a data-m="1936045" data-d="2813">བདེ་གཤེགས་སྙིང་པོ་འགྲོ་བ་ཡོངས་ལ་ཁྱབ་ཟེར་འདུག་རྒྱུ་དེ་རེད་དུས། </a><a data-m="1938858" data-d="3434">དེ་དངོས་ཡིན་པ་བླ་མའི་མན་ངག་གི་ངོ་འཕྲོད་ན་</a><a data-m="1942292" data-d="4976">གཞི་གནས་མ་ཡི་འོད་གསལ་ཞེས་བྱ་བ་ཡིན་ལ། མ་ཡི་འོད་གསལ་དེ་རེ་འགའ་ངོས་ཟིན། </a><a data-m="1947268" data-d="3676">རེ་འགའ་ངོས་མི་ཟིན། དེ་འདྲ་རེད་འདུག་རྒྱུ་དེ་</a><a data-m="1950944" data-d="4169">སྔར་བླ་མས་ངོ་སྤྲད་པའི་རང་རིག་<span class="changed">གི་</span>འོད་གསལ་གྱི་ལྟ་བ་རང་ངོ་ཤེས་པ་དེ། </a><a data-m="1955113" data-d="4236">གཞིའི་གནས་ལུགས་<span class="unsure">རེད་</span>དེ་ཉམས་སུ་ལེན་པར་བྱེད་པ་ལ་ལམ་གྱི་འོད་གསལ་ཟེར་དུས། </a><a data-m="1959349" data-d="4829">འོད་གསལ་ཚང་མ་ཨེ་རེད་ཟེར་ན་མ་རེད། དེ་འོད་གསལ་གྱི་ཆ་ཤས་<span class="changed">ཅིག་</span>རེད། </a><a data-m="1964178" data-d="3361">དོན་དུ་དེ་ཡིན་ནའང་འོད་གསལ་གྱི་ཆ་ཤས་དེ་ངོ་ཤེས་འགྲོ་དུས་</a><a data-m="1967539" data-d="3486">གཞིའི་འོད་གསལ་གྱི་སྟེང་ལ་ཕར་མྱུར་དུ་སླེབ་བྱེད་ཀྱི་རྐྱེན་བྱེད་ཀྱི་རེད། </a><a data-m="1971025" data-d="3647">དེ་གཉིས་སྤྱིར་ལམ་གྱི་འོད་གསལ་ཞེས་གཞི་གནས་མ་ཡི་འོད་གསལ་དང༌། </a><a data-m="1974672" data-d="4072">སྒོམ་པ་ལམ་གྱི་འོད་གསལ་གཉིས་པོ་དབྱེར་མེད་དུ་གྱུར་པའི་རང་ངོ་ལ་གནས་པ་དེ་ནི་</a><a data-m="1978744" data-d="4120">འོད་གསལ་མ་བུ་འཕྲོད་པ་ཞེས་བྱ་བ་ཡིན་པས་ན། སྔར་འདྲིས་གསུང་དུས། </a><a data-m="1982864" data-d="2430">དང་པོ་ཉམས་མྱོང་གི་སྒོ་ནས་ལྟ་བས་ངོ་ཤེས་ཏེ། </a><a data-m="1985294" data-d="5032">ངོ་ཤེས་<span class="changed">པ་</span>དེ་ལས་ཐག་གཅིག་ཐོག་ཏུ་བཅད་ནས་བསྒོམས་པས་ངང་<span class="hesit">(སྐྱེས་དུས་)</span><span class="changed">བསྐྱངས་</span><span class="changed">ཏེ་</span></a><a data-m="1990326" data-d="3334">ཡང་ནས་ཡང་དུ་འདྲེས་<span class="hesit">(པ་)</span><span class="changed">དུས་</span>དེ་ནི་གཞི་གནས་མ་ཡི་འོད་གསལ་དང༌། </a><a data-m="1993660" data-d="4144">ཉམས་ལེན་ལམ་གྱི་འོད་གསལ་ཏེ་རོ་གཅིག་ཏུ་འདྲེས་ཏེ་དེ་ཡིན། </a><a data-m="1997804" data-d="6370">དེ་ལྟར་ནམ་ཡང་ལྟ་བ་རང་ངོ་ཤེས་པའི་<span class="changed">འོད་</span>གསལ་<span class="hesit">(དོ་)</span><span class="changed">དེ་</span>ལྟ་བ་ཁོ་རང་གི་ངོ་བོ་དེ་ནི་ཉོན་མོངས་སྐྱེས་ནའང་འདྲ། </a><a data-m="2004174" data-d="3136">རྣམ་རྟོག་སྐྱེས་ནའང་འདྲ། གཉིད་ཁུག་ནའང་འདྲ། ཟས་ཟོས་ནའང་འདྲ། </a><a data-m="2007310" data-d="2745">དེ་རྟག་ཏུ་མ་བརྗེད་པར་དྲན་པར་བྱས་ནས། </a><a data-m="2010055" data-d="5009">དེའི་ངང་ལ་བཞག་པས་རྣམ་རྟོག་ཟེར་མཁན་དེ་རིག་པ་དངོས་ཨེ་ཟེར་ན་མ་རེད། </a><a data-m="2015064" data-d="2347">གཞིར་གནས་མ་ཡི་འོད་གསལ་དེ་རིག་པ་དངོས་རེད། </a><a data-m="2017411" data-d="2991">རྣམ་རྟོག་དེ་རིག་པའི་རྩལ་རེད། རིག་པའི་རྩལ་དཔེར་ན་</a><a data-m="2020402" data-d="4576">ད་ལྟ་གཞིར་གནས་མ་ཡི་འོད་གསལ་ཟེར་མཁན་དེ་<span class="changed">གློག་</span>འདི་འདྲ་ཞིག་རེད། </a><a data-m="2024978" data-d="3071">རྩལ་ཟེར་མཁན་དེ་འདིའི་འོད་ཟེར་འདི་འདྲ་ཅིག་རེད་དུས་རྩལ་རྒྱས། </a><a data-m="2028049" data-d="4903">དེའི་ཕྱིར་ན་དེའི་རྩལ་ལས་ཤར་བར་གྱུར་པའི་རྣམ་རྟོག་ལ་མ་ཤར་བ་གཏན་ནས་ཡོད་མ་རེད་</a><a data-m="2032952" data-d="3191">ཉོན་མོངས་ཆགས་སྡང་རྨོང་གསུམ་གང་འཆར་ནའང་དེ་ཉོན་མོངས་རེད་</a><a data-m="2036143" data-d="2185">སྡུག་ཅག་རེད་བསམ་པས་དགག་ཀྱང་མི་དགག</a><a data-m="2038328" data-d="5489">ཆེད་དུ་ཡང་འབད་རྩོལ་བྱས་ནས་བཟུང་སྟེ་སྒྲུབ་ཀྱང་མི་སྒྲུབ་སྤང་བླངས་གང་ཡང་མི་བྱ་བ་</a><a data-m="2043817" data-d="3160">དད་པ་མོས་གུས་བསྐྱེད་ནའང་ཆོས་ཉིད་སྟོང་ཉིད་ཀྱི་ཕར་སྐྱོང༌། </a><a data-m="2046977" data-d="5037">ཡང་ཆགས་སྡང་རྨོང་གསུམ་གྱི་རྟོག་པ་སྐྱེས་ནའང་ཆོས་ཉིད་སྟོང་པ་ཉིད་ཀྱི་ཕར་སྦྱོང༌། </a><a data-m="2052014" data-d="3968">ཟས་ཟ། གཏམ་བཤད། གོས་གྱོན་པ་ལ་སོགས་པ་བསམ་ནའང་</a><a data-m="2055982" data-d="5539">ཆོས་ཉིད་སྟོང་པ་ཉིད་ཀྱི་ཕར་སྐྱོང་བཞག་ན་དེ་ལ་གོམས་སོང་ན་རྣམ་རྟོག་དེ་གྲོལ་འགྲོ་<span class="hesit">(ཀྱི་)</span><span class="changed">རྒྱུ་</span>རེད་དུས་</a><a data-m="2061521" data-d="3754">གནད་དམ་ཡིན་པས་ན་བརྗོད་མེད་རིག་ཆའི་ངང་ལ་བཞག་</a><a data-m="2065275" data-d="4547">དེ་ལྟ་བུའི་ངང་དེ་ཡུན་རིང་པོ་དཔེར་ན་ཐོད་པ་བོར་ཆོག་མ་ཟེར། </a><a data-m="2069822" data-d="2741">ཇི་སྲིད་འཚོ་ཡི་བར་དུ་ངས་ཉམས་ལེན་དེ་བྱེད་བསམ་<span class="hesit">(ནས་བཟུང་སྟེ།)</span><span class="changed">དགོས་</span><span class="changed">རེད་</span><span class="changed">མ་</span><span class="changed">གཏོགས།</span> </a><a data-m="2072563" data-d="2756">ལོ་གཅིག་ལ་བྱེད། ཟླ་བ་གཅིག་ལ་བྱེད། ཟླ་བ་ཁ་ཤས་ལ་བྱེད། </a><a data-m="2075319" data-d="5654">ལོ་བཅུ་གཉིས་ལ་བྱེད་སོགས་ཡུན་རིང་མོ་མ་རེད་དུས། རྗེ་བཙུན་མི་ལ་རས་པས་ཀྱང༌། </a><a data-m="2080973" data-d="2708">གྲུབ་རྟགས་མྱུར་དུ་མ་<span class="hesit">(རེད་)</span><span class="changed">རེ་</span>བར། །སྒོམ་ཡུན་<span class="hesit">(ཤིས་)</span><span class="changed">ཤི་</span>དང་མཉམ་པར་གྱིས། །</a><a data-m="2083681" data-d="2889">ཞེས་གསུངས་པ་<span class="unsure">ལྟ་བུ་</span>རེད་དུས་དེ་ལྟ་བུའི་ངང་ཡང་ནས་ཡང་དུ་བསྐྱངས་ན་</a><a data-m="2086570" data-d="7560">ལས་དང་པོ་པའི་ཚེ་<span class="changed">ན།</span> དཔེར་ན་ཕྱི་ནང་གི་ཤུན་པ་མང་པོ་བཤུ་རྒྱུ་ཡོད་པ་</a><a data-m="2094130" data-d="3369">དེའི་ནང་སྙིང་དེ་ལ་མ་ཐུག་བར་དུ་ཉོན་མོངས་པ་ཤར་གྱི་རེད། </a><a data-m="2097499" data-d="2257">ཉམས་དེ་ལའང་ཉམས་ཐམས་ཅད་མདོར་བསྡུས་བཞག་ན་</a><a data-m="2099756" data-d="2226">བདེ་བའི་ཉམས། གསལ་བའི་ཉམས། མི་རྟོག་པའི་ཉམས་རེད། </a><a data-m="2101982" data-d="4200">ཉམས་དེར་ཞེན་སོང་ན། དེའི་ཉམས་དེ་དཔེར་ན་ཤུན་པ་མང་པོ་ཡོད་ན་</a><a data-m="2106182" data-d="2832">དེའི་ནང་གི་འབྲས་བུ་ལྟ་བུ་དེ་མངོན་ཐུབ་ཀྱི་མ་རེད་དུས། </a><a data-m="2109014" data-d="5659">ཉམས་དེའང་ཆོས་ཉིད་གཉུག་མའི་རང་བཞིན་<span class="changed">གྱི་</span><span class="changed">གེགས་</span><span class="changed">ཏེ།</span> <span class="hesit">(ལ་)</span>སྒྲིབ་འགྲོ་བས་ན་ཉམས་ཀྱི་ཤུན་པ་དེ་འཕྲལ། </a><a data-m="2114673" data-d="3081">རིག་པ་རྗེན་ལ་ཕུད་ན་ཉམས་ཀྱི་བསླུ་ཐུབ་ཀྱི་མ་རེད། </a><a data-m="2117754" data-d="3754">ཉམས་ཀྱིས་བསླུ་མ་ཐུབ་ན་རིག་པའི་སྟེང་ལ་སླེབས་འགྲོ་དུས་ཆོས་སྐུ་རྗེན་པ་རེད་དུས་</a><a data-m="2121508" data-d="5310">ཤུན་པ་དང་ཕྲལ་ནས་རིག་ངོ་རྗེན་ལ་ཕུད་པ་ཟེར་བ་དེ་ཡིན་པས་ན། </a><a data-m="2126818" data-d="4758">རིག་ངོ་རྗེན་ལ་ཕུད་དུས་ཡེ་ཤེས་དེ་ཁོང་པའི་ནང་ནས་ཚུར་གསལ་འོང་ལེ་རེད་མ་གཏོགས་</a><a data-m="2131576" data-d="5662">ད་ལྟ་རིག་པ་གསལ་པོ་དབུ་མ་ལ་སོགས་པ་སྒོམ་པ་ལྟ་བུ་དང༌། ཚད་མའི་རྩོད་པ་རྒྱབ་པ་ལྟ་བུ་མ་རེད། </a><a data-m="2137238" data-d="3884">ཆོས་ཉིད་རང་ངོ་རང་གི་འོད་གསལ་བ་ཡིན་པ་དེ་ཁོག་པའི་ནང་ནས་ཤར་འོང་དུས་</a><a data-m="2141122" data-d="4252">དཔེར་ན་ཤེལ་འཇའ་ཤར་མཁན་ཡོད་ན་ཤེལ་དེ་སྒྲོམ་གྱི་ནང་དུ་བཅུག་བཞག་ན་</a><a data-m="2145374" data-d="3631">འཇའ་དེ་མངོན་གྱི་མ་རེད། ཤེལ་དེ་ཕྱི་ལ་སྟོན་ནས་ཉི་མའི་ཟེར་ཅིག་འཕོག་འོང་ན། </a><a data-m="2149005" data-d="3249">དེ་ལ་འཇའ་མང་པོ་ཤར་བའི་<span class="unsure">ཚེ་</span>གསལ་བ་ལྟ་བུ་ཡིན་ཏེ། </a><a data-m="2152254" data-d="3349">དེ་ཡང་ཇི་སྐད་དུ། རྣལ་འབྱོར་སྒོམ་པ་བཤིག་<span class="hesit">(གིར་)</span><span class="changed">གིན་</span>བཟང༌། གསུང་དུས་དཔེར་ན་</a><a data-m="2155603" data-d="3271">ད་ལྟ་ངས་ཆོས་ཉིད་མངོན་གསུམ་དུ་རྟོགས་ཡོད་བསམ་རྒྱུའི་ཉམས་ཅིག་སྐྱེས་འོང་ན། </a><a data-m="2158874" data-d="4687">དེ་ཤུན་པ་ལྟ་བུ་རེད་དུས་དེ་ཕར་བཤིག་བཞག་ན་དེ་ལས་གཏིང་ཟབ་ཙམ་</a><a data-m="2163561" data-d="1784">དེ་ལས་ལྷག་ཙམ་ཅིག་སྐྱེས་འོང་གི་རེད། </a><a data-m="2165345" data-d="4608">དཔེ་དེ་བཞིན་དུ་ཉམས་ཀྱི་ཤུན་པ་མང་པོ་ཅིག་བྲལ་དུས་ཆོས་ཉིད་ཀྱི་སྟེང་ལ་སླེབ་འགྲོ་ཀྱི་རེད། </a><a data-m="2169953" data-d="4156">དཔེར་ན་མཉམ་མེད་དྭགས་པོ་རིན་པོ་ཆེའི་སྐུ་མདུན་ལ་བདེ་གཤེགས་ཕག་མོ་གྲུབ་པ་བཅར་འོང་དུས་</a><a data-m="2174109" data-d="3590">ས་སྐྱའི་ལམ་འབྲས་ཡུན་རིང་པོ་སྒོམ་སྟེ་ས་དང་པོ་ཐོབ་ཡོད་</a><a data-m="2177699" data-d="2599">བསམ་རྒྱུའི་ཐུགས་ལ་ང་རྒྱལ་ཆེན་པོ་ཅིག་སྐྱེས་བསྡད་ཡོད་པ་རེད། </a><a data-m="2180298" data-d="5027">ཕག་མོ་གྲུབ་པས་རྟོག་འབུལ་ཞུས་ཏེ་ཁོང་ལ་ཉམས་མྱོང་འདི་ལྟ་བུ་ཡོད། </a><a data-m="2185325" data-d="5403">ས་དང་པོའི་རྟོགས་པ་ཡིན་ཞུས་དུས་དྭགས་པོ་རིན་པོ་ཆེའི་དེའི་ཉིན་བར་ལན་གང་ཡང་མ་གསུངས་པ་རེད། </a><a data-m="2190728" data-d="3019">ཕར་ཕེབས་འགྲོ་དུས་དེའི་ཕྱིར་ཉིན་ནང་པར་ནམ་ལང་དུས་</a><a data-m="2193747" data-d="3255">དྭགས་པོ་རིན་པོ་ཆེའི་ཕག་མོ་གྲུབ་པར་ཤོག་གསུང་སྐད་གཏོང་</a><a data-m="2197002" data-d="3148">སྐུ་མདུན་སོང་དེས་དྭགས་པོ་རིན་པོ་ཆེའི་པག་ཅིག་བཞེས་བསྡད་ཀྱི་ཡོད། </a><a data-m="2200150" data-d="4225">ཁྱེད་ཁ་སང་གི་ཉམས་ལེན་དེ་<span class="hesit">(པ་)</span><span class="changed">ས་</span>དང་པོའི་རྟོགས་པ་རེད་བསམ་གྱིན་འདུག་གམ་གསུང་རེད། </a><a data-m="2204375" data-d="3826">བསམ་གྱིན་འདུག ང་ས་དང་པོའི་རྟོགས་པ་ཡིན་བསམ་ངེས་ཤེས་འདུག་ཞུས་རེད། </a><a data-m="2208201" data-d="3704">ཁྱེད་རང་བླ་མ་ཡིན་ཀྱང་དེ་ལྟ་བུ་ས་དང་པོའི་རྟོགས་པ་རེད་གསུང་</a><a data-m="2211905" data-d="1464">ཞལ་བཞེས་གནང་གི་འདུག་གས་གསུངས། </a><a data-m="2213369" data-d="1899">གནང་གི་བླ་མས་ཀྱང་དེ་འདྲ་གསུང་གི་འདུག་གསུང༌། </a><a data-m="2215268" data-d="4845">དྭགས་པོ་རིན་པོ་ཆེའི་ཕྱག་ནས་པག་རྡོག་རྡོག་དེ་ཡར་བཟུང་ནས་<span class="hesit">(ཁྱེད་པ་)</span><span class="changed">ཁྱོད་</span><span class="changed">ས་</span>དང་པོ་དེ་དང༌། </a><a data-m="2220113" data-d="2595">འདིའི་པག་འདི་གཉིས་ང་འདིའི་པག་འདི་དགའ་གསུངས་ནས་</a><a data-m="2222708" data-d="1528"><span class="hesit">(དབུགས་དབྱུང་)</span><span class="changed">དགག་</span>ཞིག་མཛད་འོང་<span class="hesit">(ལེ་)</span><span class="changed">བ་</span>རེད། </a><a data-m="2224236" data-d="2326"><span class="hesit">(དེའི་དབུགས་དབྱུང་)</span><span class="changed">དེ་</span><span class="changed">ནས་</span><span class="changed">དགག་</span>མཛད་འོང་དུས་བཟུང་སྟེ་ས་དང་པོ་ཡིན་</a><a data-m="2226562" data-d="3028">བསམ་རྒྱུའི་ང་རྒྱལ་དེ་<span class="changed">ལམ་</span><span class="changed">སེང་</span>ཕར་ཞིག་མཁན་འདྲ་ཅིག་རེད་དུས། </a><a data-m="2229590" data-d="2564">སྔར་ལས་ལྷག་པའི་ཆོས་ཉིད་ཀྱི་ལྟ་བ་ཞིག་ཐུགས་ནས་འཁྲུངས་དུས་</a><a data-m="2232154" data-d="2582">དྭགས་པོ་རིན་པོ་ཆེ་སངས་རྒྱས་དངོས་ཀྱི་འདུ་ཤེས་སྐྱེས་ཏེ་</a><a data-m="2234736" data-d="2311">མོས་གུས་བཅོས་མ་མ་ཡིན་པ་ཞིག་སྐྱེས་<span class="hesit">(ལེ་རེད།)</span><span class="changed">པའི་</span></a><a data-m="2237047" data-d="5206">དཔེ་དེ་བཞིན་དུ་རྣལ་འབྱོར་པའི་སྒོམ་དེ་ལ་ཕྱི་ནང་རིམ་པ་མང་པོ་ཞིག་ཉམས་ཀྱི་སྒོ་ནས་འོང་རྒྱུ་ཡོད་རེད། </a><a data-m="2242253" data-d="4733">དེའི་ཕྱིར་ན་དེའི་ཉམས་དེ་ཐམས་ཅད་ཕར་དག་ནས་ཉམས་དེ་རེ་རེ་ཤར་འགྲོ་དུས་</a><a data-m="2246986" data-d="9046"><span class="changed">ཉམས་</span><span class="changed">རེ་</span><span class="changed">རེ་</span><span class="changed">ཤར་</span><span class="changed">ན་</span>ཆོས་ཉིད་གདེང་ཇེ་ཟབ་<span class="changed">འཐོན་</span><span class="changed">འོང་</span><span class="changed">གི་</span><span class="changed">རེད།</span><span class="changed"> གདེང་</span><span class="changed">ཇེ་</span><span class="changed">ཟབ་</span>ཀྱི་མཐར་ཐུག་དེ་རྟོགས་སོང་ན་རྫོགས་པ་ཆེན་པོ་ཟེར་ན་དེ་རེད་དུས། </a><a data-m="2256032" data-d="3226">དཔེར་ན་ལུང་པའི་ཕུ་ནས་མར་ཆུ་ཅིག་འབབ་འོང་གི་ཡོད་ན་</a><a data-m="2259258" data-d="3839">ཆུ་དེ་བྲག་གི་སྟེང་ནས་མར་མཐོ་ས་ནས་འབབ། ཆུ་དེ་མང་པོ་བརྡབས། </a><a data-m="2263097" data-d="4533">ཐད་ཀ་ལྟ་བུའི་འོག་ལ་ཆུ་དེ་མང་པོ་ཀན་བཞག་ན་ཆུ་དེ་བཟང་རུ་རུ་འགྲོ་གི་རེད། </a><a data-m="2267630" data-d="3665">དཔེ་དེ་བཞིན་དུ་རྣལ་འབྱོར་པའི་ཉམས་མང་པོ་དེ་ཕྱི་ནང་མང་པོ་ཅིག་རྫོགས་སོང་ན་</a><a data-m="2271295" data-d="4712">ཆོས་ཉིད་གཤིས་ཀྱི་ངོ་བོ་དེ་ན་སླེབས་འགྲོ་གི་རེད་དུས་དེ་ལྟར་ཟེར་བ་ལྟར་ཡིན་པས་ན་</a><a data-m="2276007" data-d="3119">སེམས་གནས་ནའང་གནས་པའི་ཆ་དེ་ཕར་བཤིག</a><a data-m="2279126" data-d="2496">ཞི་གནས་ཀྱི་ཉམས་ཟེར་མཁན་དེ་བཤིག་དགོས་ཀྱི་རེད། </a><a data-m="2281622" data-d="2465">སེམས་བདེ་མོ་རེད་ནས་བཟུང་སྟེ་འདི་ལྟ་བུའི་ངང་དུ་</a><a data-m="2284087" data-d="2691">ཉིན་མཚན་འཁོར་ཡུག་ཏུ་བསྡད་བསྡད་ན་སུན་ས་མིན་འདུག་བསམ་འོང་ན། </a><a data-m="2286778" data-d="4086">དེའི་ཉམས་དེ་བདེ་བའི་<span class="hesit">(ཅ་)</span><span class="changed">ཆ་</span>ལ་ཞན་ལེ་རེད། དེའང་ཕར་བཤིག་དགོས་ཀྱི་རེད། </a><a data-m="2290864" data-d="2600">གསལ་བའི་ཉམས་བྱས་ན་རི་བྲག་ཟང་ཐལ་དུ་ཤར། </a><a data-m="2293464" data-d="3511">མངོན་ཤེས་ཤར་གཞན་གྱི་རྣམ་རྟོག་གང་དྲན་ནའང་</a><a data-m="2296975" data-d="4130"><span class="changed">ཤར་</span><span class="changed">ས་</span><span class="changed">རེད་</span><span class="hesit">(ཤེས་)</span>བསམ་མཁན་ཅིག་ཡོད་ན་དེ་ཡང་ཕར་བཤིག་དགོས་རེད། དེ་ལྟ་བུའི་ཡང་ཡང་བཤིག</a><a data-m="2301105" data-d="4548">དེ་བཤིག་དུས་དཔེར་ན་བུམ་པ་ཐོ་བས་བཅོམ་པ་འདྲ་ཅིག་བཤིག་རྒྱུ་ཡོད་རེད་ཟེར་ན་ཡོད་མ་རེད། </a><a data-m="2305653" data-d="3349">དེ་ཡང་ཇི་ལྟར་བཤིག་ཅེ་ན། སེམས་གནས་<span class="hesit">(ས་)</span><span class="changed">པ་</span>ཡིན་ནའང་འདྲ། </a><a data-m="2309002" data-d="2204">བདེ་བ་ཡིན་ནའང་འདྲ། གསལ་བ་ཡིན་ནའང་འདྲ། </a><a data-m="2311206" data-d="4164">དེའི་ཉམས་སྐྱེས་བསྡད་པའི་ཚེ་<span class="hesit">(འོང་)</span><span class="changed">ཡང་</span>ཟེར་དུས་ཉམས་སྐྱེ་བ་དེའི་སྐབས་<span class="changed">ལ་</span><span class="hesit">(ཀྱི་)</span></a><a data-m="2315370" data-d="4781"><span class="changed">དེའི་</span>ཚེ་ན་ང་གནས་ཀྱི་འདུག བདེ་གྱི་འདུག གསལ་གྱི་འདུག་</a><a data-m="2320151" data-d="5075">བསམ་རྒྱུའི་དགའ་སྤྲོ་ཆེན་པོ་དང༌། ད་ལྟ་དཔེ་ཞུས་པ་ལྟ་བུ་ང་ས་དང་པོའི་རྟོགས་པ་ཡིན་</a><a data-m="2325226" data-d="1983">བསམ་རྒྱུའི་ང་རྒྱལ་གྱི་རློམ་སེམས་ཆེན་པོ་དང༌། </a><a data-m="2327209" data-d="3157">གྲུབ་ཐོབ་གོང་མ་རྣམས་དང་རྟོགས་པ་མཉམ་འོང་</a><a data-m="2330366" data-d="5114">བསམ་པའི་སྐྱིད་སྣང་ལ་སོགས་པ་འཆར་བ་དེ་ཡི་ཚེ་ན་སྡུད་བྱེད་ཐབས་ཀྱི་ཡི་གེ་ཕ་དང༌། </a><a data-m="2335480" data-d="3362">གཅོད་བྱེད་ཤེས་རབ་ཀྱི་ཡི་གེ་ཊ་གཉིས་ཟུང་དུ་འཇུག་པར་གྱུར་པའི་</a><a data-m="2338842" data-d="4303">ད་ཡར་རྒྱབ་དྲག་ལ་ངར་ཐུང་དེ་རེད་དུས་ཕཊ་སྒྲ་དྲག་པོ་ཐོག་ལྷུང་བ་ཅིག་</a><a data-m="2343145" data-d="2705">ཉམས་དེ་ལ་དམིགས་གཏད་བྱས་ཏེ་ཕཊ་དེ་རྒྱབ་བཞག་ན་</a><a data-m="2345850" data-d="2707">ཉམས་ཀྱི་ཤུན་པ་ཐར་གྱིས་གཏོར་དགོས་པ་ཡིན། </a><a data-m="2348557" data-d="3718">དེ་ཐར་གྱིས་གཏོར་བར་གྱུར་པ་དེ་ལ་ཐབས་ཤེས་ཡི་གེ་བློ་བུར་འབེབས་གསུང༌། </a><a data-m="2352275" data-d="2660">དཔེར་ན་ད་ལྟ་ཕག་མོ་གྲུབ་པའི་ཐུགས་ཀྱི་ང་རྒྱལ་དེ་</a><a data-m="2354935" data-d="4319">དྭགས་པོ་རིན་པོ་ཆེའི་དབུགས་ཅུང་བཞེས་འོང་རྒྱུ་དེའི་ཕར་བཤིག་སོང་<span class="changed">བ་</span>རེད། </a><a data-m="2359254" data-d="4695">དཔེ་དེ་ལྟ་<span class="changed">བུའི་</span>ཉམས་མྱོང་དེ་བཤིག་སོང་ན་དེའི་ཉམས་མྱོང་རྗེན་པའི་སྟེང་ལ་བཤད། </a><a data-m="2363949" data-d="2693">དེ་ལྟར་ཉམས་མང་པོ་ཤར་ཕར་བཤིག</a><a data-m="2366642" data-d="4107">དེའི་ཉམས་མྱོང་གི་གནད་དང་མ་བྲལ་པའི་ངང་དུ་གཅིག་བཤིག་གཉིས་བཤིག་</a><a data-m="2370749" data-d="2939">བཟང་རུ་བཟང་རུ་འགྲོ་ནས་གདེང་ཐོབ་འོང་གི་རེད། </a><a data-m="2373688" data-d="3733">ཉམས་མཐོན་པོ་ལ་ག་ཚོད་ཤར་ནའང་སྟོང་གསུམ་ཐམས་ཅད་ལག་མཐིལ་ལྟར་དུ་གཟིགས་བསྡད་ནའང་</a><a data-m="2377421" data-d="4103">དེ་ལ་ཉམས་མཐོན་པོ་ཤར་ནའང་བཤིག་ཚར་ན་དེ་འཛིན་པ་ཡོད་ཀྱི་མ་རེད། </a><a data-m="2381524" data-d="2979">ང་རྟོགས་པ་མཐོ་པོ་རེད་བསམ་འཛིན་པ་མེད་ན་བདུད་ཞུགས་ཀྱི་མ་རེད། </a><a data-m="2384503" data-d="3079">ན་ཚ་གདོན་བགེགས་རྐྱེན་ངན་ལ་སོགས་པ་ག་ཚོད་ཆེ་ནའང་</a><a data-m="2387582" data-d="3451">དེ་ཐམས་ཅད་ཆོས་ཉིད་ཀྱི་རོལ་པ་ཡིན་<span class="changed">པ་</span>ངོ་ཤེས་ཚར་ནས་བཟུང་སྟེ། </a><a data-m="2391033" data-d="3936">དེའི་ད་ལྟ་འདྲ་ཅིག་ང་ཆོས་སྒྲུབ་མཁན་ཡིན། འདི་ལྟ་བུ་འོང་འོས་མིན། </a><a data-m="2394969" data-d="2898">འོང་བབས་མེད། ན་བ་ཚ་བ་བསམ་རྒྱུའི་སྡུག་བསྔལ་ཡོད་ཀྱི་མ་རེད། </a><a data-m="2397867" data-d="4071">དེ་ལྟ་བུའི་གནད་དང་མ་བྲལ་བའི་<span class="hesit">(འགྱུར་)</span><span class="changed">བརྗོད་</span>མེད་ཀྱི་ངོ་བོ་དེ་</a><a data-m="2401938" data-d="3521">རིག་པ་ཟང་ཐལ་ལེ་བ་ཟེར་དུས་དཔེར་ན་རི་མཐོན་པོ་གཅིག་གི་རྩེ་ལ་</a><a data-m="2405459" data-d="2957">ནམ་མཁའ་ལ་བལྟས་བཞག་ན་དྭངས་སིང་ངོ་འདྲ་ཅིག་ཡོད་ཀྱི་རེད་དུས། </a><a data-m="2408416" data-d="3184">དེ་ངོ་བོ་ན་དུས་དང་རྣམ་པ་ཐམས་ཅད་དུ་སྐྱོང་བ་ལ། </a><a data-m="2411600" data-d="3340">རྫོགས་པ་ཆེན་པོ་འདི་ལ་མཉམ་བཞག་གི་བསྒོམ་བྱ་རེད་ཟེར་བ་གཅིག</a><a data-m="2414940" data-d="2520">རྗེས་ཐོབ་ཀྱི་སྒོམ་བྱ་རེད་ཟེར་སོ་སོར་ཡོད་<span class="unsure">ཀྱི་</span>མ་རེད། </a><a data-m="2417460" data-d="2871">མཉམ་བཞག་གི་ལྟ་བ་ལ་ཆོས་ཉིད་ཀྱི་ལྟ་བ་དེ་རེད། </a><a data-m="2420331" data-d="1895">རྗེས་ཐོབ་ཀྱི་ལྟ་བ་ལ་ཆོས་ཉིད་དེ་རེད། </a><a data-m="2422226" data-d="5477">དཔེར་ན་རྗེ་བཙུན་མི་ལས། ང་འགྲོ་ན་སྣང་བ་ལམ་དུ་འཁྱེར། །ཚོགས་དྲུག་རང་གྲོལ་གྱི་འགྲོ་ལུགས་ཡིན། །</a><a data-m="2427703" data-d="3710">སྡོད་ན་མ་བཅོས་རྣལ་མར་སྡོད། །སྙིང་པོ་དོན་གྱི་སྡོད་ལུགས་ཡིན། །གསུང་ལེ་དེ་རེད། </a><a data-m="2431413" data-d="3252">དེའི་ཕྱིར་ན་མཉམ་རྗེས་དང་སྒོམ་པ་ཐ་དད་དུ་མེད་པས། </a><a data-m="2434665" data-d="5488">མཉམ་བཞག་རྗེས་ཐོབ་ཐ་དད་མེད། །དེའི་ཕྱིར་ན་ཐུན་གྱི་ངོ་བོ་<span class="changed">ཡི་</span>སྒོམ་དང༌། </a><a data-m="2440153" data-d="2742">ཐུན་མཚམས་སྤྱོད་ལམ་གྱི་དུས་སྒོམ་བཟང་ངན་སོ་སོ་མེད་དེ། </a><a data-m="2442895" data-d="1894">ཐུན་དང་ཐུན་མཚམས་དབྱེ་བ་མེད། །</a><a data-m="2444789" data-d="3491">དེ་ལྟར་མི་སྒོམ་པའི་སྒོམ་པ་ཆེན་པོ་རང་གནས་ཕྱལ་བའི་ཡེ་ཤེས་</a><a data-m="2448280" data-d="6781">ཆེད་དུ་འབད་རྩོལ་མི་དགོས་པ་ཆུ་བོ་རྒྱུན་གྱི་རྣལ་འབྱོར་དེ་ལ་སྒོམ་གྱི་ཡོད་ཟེར་ན་</a><a data-m="2455061" data-d="2764">དམིགས་གཏད་ཀྱི་སྒོམ་པ་ཏིལ་འབྲུ་ཙམ་ཅིག་ཡོད་ཀྱི་མ་རེད། </a><a data-m="2457825" data-d="4761">བསྒོམ་རྒྱུ་སྤུ་ཙམ་ཡང་མེད་པས་<span class="hesit">(ཡེང་རྒྱུ་)</span><span class="changed">ཡེངས་</span><span class="changed">སུ་</span>སྐད་ཅིག་ཀྱང་མེད་པས་ན། </a><a data-m="2462586" data-d="4110">ཇི་སྐད་དུ། སྒོམ་མ་མྱོང་དང་འབྲལ་མ་མྱོང༌། མི་བསྒོམ་དོན་དང་མི་འབྲལ་བས། ཟེར་དུས་</a><a data-m="2466696" data-d="3170">དེ་ཆོས་ཉིད་ཀྱི་དོན་གྱི་ལྟ་བ་དེ་ངོ་ཤེས་ཚར་ན་</a><a data-m="2469866" data-d="3401">དམིགས་གཏད་ཀྱི་སྒོམ་པ་ཅིག་གཏན་ནས་<span class="hesit">(མེད་པས་མི་སྒོམ་)</span><span class="changed">ཡོད་</span><span class="changed">མ་</span><span class="changed">རེད་</span><span class="changed">དུས་</span><span class="changed">བསྒོམས་</span><span class="changed">མ་</span><span class="changed">མྱོང་</span>ཟེར། </a><a data-m="2473267" data-d="4599">མི་སྒོམ་ཐ་མལ་གྱི་<span class="unsure">ཤེས་པའི་</span>ཏིང་འཛིན་དང་འབྲལ་ཨེ་ཡོད་ཟེར་ནའང་འབྲལ་ཡོད་མ་རེད། </a><a data-m="2477866" data-d="4162">མི་སྒོམ་<span class="unsure">གཉུག་མ་ངང་བཞག་གི་དོན་དང་མཉམ་རྗེས་ཀུན་ཏུ་མི་འབྲལ་བ་</a><a data-m="2482028" data-d="2181">རིག་སྟོང་དབྱེར་མེད་ཀྱི་ངང་དུ་རྟག་པར་རྒྱུན་དུ་གནས་པ་</span>ཚུལ་བཞིན་དུ་ཤེས་པར་བྱ་བ་</a><a data-m="2484209" data-d="5635">དེའི་དོན་དེ་ཁོག་ཏུ་ཚུད་ནས་དེ་ནི་རང་བཞིན་རྫོགས་པ་ཆེན་པོའི་རང་ལམ་སྒྲ་ཇི་བཞིན་པའི་སྣོད་དུ་གྱུར་<span class="hesit">(པས)</span><span class="changed">ཞིང་</span><span class="changed">ཟེར་</span><span class="changed">དུས།</span> </a><a data-m="2489844" data-d="7594">དཔེར་ན་གཅན་གཟན་སེང་གེའི་འོ་མ་དེ་གསེར་གྱི་སྣོད་ཅིག་མེད་དུས་འོ་མ་དེ་འཛིན་ནུས་ཀྱི་མ་རེད། </a><a data-m="2497438" data-d="3068">ས་ལ་སོགས་པའི་སྣོད་དུ་བླུག་ན་དེ་ཆག་འགྲོ་ཀྱི་རེད། </a><a data-m="2500506" data-d="5591">དཔེ་དེ་བཞིན་དུ་བཟུང་སྟེ་རང་བཞིན་རྫོགས་པ་ཆེན་པོའི་ལྟ་སྒོམ་སྤྱོད་གསུམ་གྱི་མན་ངག་བསྟན་འོང་དུས་</a><a data-m="2506097" data-d="5331">དེ་ལ་ལོག་ལྟ་དང་ཐེ་ཚོམ་མི་བྱ་བར་ཚུལ་བཞིན་དུ་ཉམས་སུ་ལེན་པའི་སྣོད་དུ་གྱུར་ཞིང་</a><a data-m="2511428" data-d="2210">ཐོས་གྲོལ་གཅིག་ཆར་བའི་རིགས་ཅན་<span class="unsure">དེ་</span>ཡིན་<span class="changed">ནསབ</span>ཟུང་<span class="hesit">(སྡེ་)</span><span class="changed">སྟེ།</span> </a><a data-m="2513638" data-d="3712">གདམ་ངག་ཐོས་པ་མཉམ་དུ་གྲོལ་ཐུབ་མི་གཅིག་ཆར་བའི་རིགས་དེ་ཡིན་ན་</a><a data-m="2517350" data-d="5254">ཆོས་ཉིད་ཀྱི་ངོ་བོ་དེ་མངོན་སུམ་དུ་གྱུར་ཏེ་རྟོགས་ཚར་བ་དང་མཉམ་དུ་ཕྱི་སྣང་བ་ཡུལ། </a><a data-m="2522604" data-d="3308">ནང་འཛིན་སེམས་གཉིས་ཆགས་སྡང་རྨོངས་གསུམ་ཐམས་ཅད་</a><a data-m="2525912" data-d="2943">གཞི་གྲོལ་ཆེན་པོ་རུ་འཆར་ནས་སྣང་བ་ཅི་ཤར་ནའང་</a><a data-m="2528855" data-d="2637">ཆོས་སྐུའི་ཡོ་ལང་སྟེ་ཆོས་སྐུའི་རང་བཞིན་དུ་གྱུར་ནས་</a><a data-m="2531492" data-d="4625">དངོས་སུ་བསྒོམ་བྱ་སྒོམ་བྱེད་ཀྱི་དམིགས་གཏད་མེད་ཀྱང་ཆོས་ཉིད་དེའི་གཤིས་</a><a data-m="2536117" data-d="3360">དེ་ལས་གཞན་པའི་རྣམ་པར་རྟོག་པ་འཁྲུལ་པའི་གཞན་དབང་དུ་གྱུར་ནས། </a><a data-m="2539477" data-d="4352">དབྱེར་མེད་པ་ཡིན་ནའང་དེ་ལས་གཞན་པའི་དཔེར་ན་</a><a data-m="2543829" data-d="2332">རྣམ་རྟོག་འཁྲུལ་པའི་དབང་དུ་གྱུར་ན་གསུངས་ཏེ། </a><a data-m="2546161" data-d="3874">སངས་རྒྱས་ཀྱི་དཔེར་ན་སྒོམ་ཆེན་ཁྱི་ལྟ་བུ་དང༌། </a><a data-m="2550035" data-d="2981">སེང་གེ་ལྟ་བུ་གཉིས་ཡོད་གསུངས་རེད། ཁྱི་ལྟ་བུ་ཡིན་ན་དཔེར་ན་</a><a data-m="2553016" data-d="5259">ཁྱི་ལ་རྡོ་ཞུས་ན་རྡོ་ཡི་རྗེས་སུ་དེད་འོང་ལེ་མ་གཏོགས་རྡོ་འཕེན་པའི་མི་ཚུར་བལྟ་ཤེས་ཀྱི་མ་རེད། </a><a data-m="2558275" data-d="3233">སེང་གེ་ལ་རྡོ་ཞུས་ནས་བཟུང་སྟེ་རྡོ་ཡིས་རྗེས་སུ་མི་དེད་པར་</a><a data-m="2561508" data-d="4972">རྡོ་འཕེན་མཁན་གྱི་མི་དེ་ག་ན་འདུག་ལྟ་འོངས་ན་སེང་གེ་ལ་རྡོ་གཅིག་མ་གཏོགས་ཞུ་ཐུབ་མ་རེད། </a><a data-m="2566480" data-d="2586">ཁྱི་ལ་རྡོ་མང་པོ་ཞུ་གི་རེད་དཔེ་དེ་བཞིན་དུ་</a><a data-m="2569066" data-d="6112">ད་ལྟ་ང་ཚོ་འདྲ་ཅིག་སེམས་རྣམ་རྟོག་ཤར་བའི་ཚེ་ན་</a><a data-m="2575178" data-d="7437"><span class="changed">འདི་</span>རྣམ་རྟོག་<span class="changed">གི་</span><span class="changed">ངོ་</span><span class="changed">བོ་</span><span class="changed">དེ་</span><span class="changed">ཆོས་</span><span class="changed">ཉིད་</span>ཡིན་པ་དེ་<span class="changed">ལ་</span>མི་བལྟ་བར་རྣམ་རྟོག་གི་རྗེས་འཇུག་འགྲོ་དུས་</a><a data-m="2582615" data-d="5390">རྣམ་རྟོག་གཞན་པའི་དབང་དུ་བསྒྱུར་ནས་རིམ་གྱིས་གང་ཟག་འཁྲུལ་པའི་དབང་དུ་གྱུར་ཏེ་</a><a data-m="2588005" data-d="3665">ཆོས་ཉིད་གཉུག་མའི་ངོ་བོ་དེ་ཚུལ་བཞིན་དུ་ངོས་མི་ཟིན། </a><a data-m="2591670" data-d="3797">ངོས་ཟིན་ནའང་འཁྲུལ་པའི་རྣམ་རྟོག་གི་སྒྲིབ་འགྲོ་བའི་གང་ཟག་དེ་ལ་</a><a data-m="2595467" data-d="3551">ཉམས་ལེན་གྱི་བརྟན་པ་མ་ཐོབ་བར་དུ་སྒོམ་པའི་གནད་དེའང་</a><a data-m="2599018" data-d="8796"><span class="changed">འོན་</span><span class="changed">ཀྱང་</span><span class="changed">བརྟན་</span><span class="changed">པ་</span><span class="changed">མ་</span><span class="changed">གཏོགས་</span><span class="changed">པར་</span><span class="changed">ཟེར།</span><span class="changed"> ཉམས་</span><span class="changed">ལེན་</span><span class="changed">གྱི་</span><span class="changed">བརྟན་</span><span class="changed">པ་</span><span class="changed">མ་</span><span class="changed">ཐོབ་</span><span class="changed">བར་</span><span class="changed">དུ་</span><span class="changed">རང་</span><span class="changed">སའི་</span><span class="changed">གནས་</span><span class="changed">འདིའང་</span>རང་བཞིན་གྱི་རྣམ་གཡེང་དང་འདུ་འཛི་ཆེན་པོ་ཡོད་པ་གཅིག་ལ་སྒོམ་ཀྱང་</a><a data-m="2607814" data-d="5280">ཕན་གྱི་བ་རེད་དུས་ཏིང་ངེ་འཛིན་ཚུལ་བཞིན་དུ་སྐྱེས་པ་ལ་ནི་རྒྱུ་ཚོགས་ཐམས་ཅད་ཚང་དགོས་ཟེར། </a><a data-m="2613094" data-d="3105">དཔེར་ན་མར་མེ་གཅིག་མཆོད་ཡོད་ན་དེ་ལ་རླུང་མེད་པ་དང༌། </a><a data-m="2616199" data-d="5173">གལ་ཏེ་རླུང་ཡོད་ནའང་ཤེལ་གྱི་ཁང་པ་ལྟ་བུ་ཅིག་གི་ནང་ལ་བཞག་བཞག་ན་</a><a data-m="2621372" data-d="3283">དེ་<span class="changed">འདི་</span>རླུང་<span class="hesit">(དེའི་)</span><span class="changed">འདིས་</span>ཤི་ཐུབ་<span class="hesit">(ཀྱི་)</span><span class="changed">རྒྱུ་</span>མ་རེད། དཔེ་དེ་བཞིན་དུ་བཟུང་སྟེ་</a><a data-m="2624655" data-d="3299">བསམ་གཏན་རྒྱུད་ལ་སྐྱེ་བའི་རྒྱུ་ཚོགས་ཐམས་ཅད་ཚོགས་ན་</a><a data-m="2627954" data-d="6814">གང་ཟག་གི་རྒྱུད་དེ་ལ་ཉམས་ལེན་ཉམས་མྱོང་དེ་སྐྱེ་འོང་དུས་ཉམས་མྱོང་སྐྱེ་བར་མྱུར་<span class="changed">ཞིང༌ཟེར།</span> </a><a data-m="2634768" data-d="3399">འདུ་འཛི་དང་རྣམ་གཡེང་གི་ཁྲོད་དུ་ཅི་ཙམ་བསྒོམ་ཡང་བརྩོན་ཀྱང་</a><a data-m="2638167" data-d="2812">ཉམས་མྱོང་རྒྱུད་ལ་མི་སྐྱེ་བས་ན་འདུ་འཛི་སྤོང་ནས་ཟེར། </a><a data-m="2640979" data-d="4383">འཇིག་རྟེན་ཚེ་འདིའི་བྱ་བཞག་ནོར་<span class="hesit">(གསོལ་)</span><span class="changed">གསོག་</span>པ། ཚོང་བུ་<span class="hesit">(ལེན་)</span><span class="changed">ལོན་</span>བྱེད་པ། </a><a data-m="2645362" data-d="3110">ངོ་ཤེས་མང་པོ་སྒྲིག་པ་ལ་སོགས་པ་སྤང་ནས་བསྒོམ་པ་གཅེས། </a><a data-m="2648472" data-d="3653">དེ་ལྟར་བསྒོམ་པར་གྱུར་པའི་ཚེ་ནའང༌། ཁ་སང་གོང་དུ་བཤད་པ་བཞིན་དུ་</a><a data-m="2652125" data-d="4206">མཉམ་བཞག་གི་ཉམས་ལེན་དང་རྗེ་ཐོབ་ཀྱི་ཉམས་ལེན་བཟང་ངན་གཉིས་སུ་ཐ་དད་<span class="changed">དུ་</span>མེད་ཀྱང༌། </a><a data-m="2656331" data-d="2946">དང་པོ་མཉམ་བཞག་གི་སྐབས་ནས་རང་ས་ཟིན་ཏེ་</a><a data-m="2659277" data-d="3618">ངོ་ལྟ་ས་དེ་ལ་གདེང་འདྲ་ཅིག་མ་ཐོབ་ན་</a><a data-m="2662895" data-d="4531">ཉམས་མྱོང་གི་ཡེ་ཤེས་མཉམ་བཞག་གི་ལྟ་བའི་ཏིང་ངེ་འཛིན་རྒྱུད་ལ་ཡོད་པ་དེ་</a><a data-m="2667426" data-d="2672">རྗེས་ཐོབ་ཀྱི་སྐབས་ལ་དབྱུགས་མི་བཞག་རྒྱུན་དུ་ཡོད་ན་</a><a data-m="2670098" data-d="5388">རྗེས་ཐོབ་ཀྱི་ཟ་ཉལ་འགྲོ་འདུག་དང་ངོ་ཤེས་པའི་མི་དང་འཕྲད་པ་སེམས་དགའ་བ། </a><a data-m="2675486" data-d="3695">ཡང་<span class="hesit">(མི་)</span>འདོད་པའི་མི་དང་འཕྲད་པ་དེའི་སྐད་ཆ་བྱུང་སྟེ་</a><a data-m="2679181" data-d="3640">སེམས་མི་དགའ་བ་སྐྱེས་པ་དེ་མཉམ་བཞག་གི་ཉམས་མྱོང་དེ་མར་གསལ་འོང་ན། </a><a data-m="2682821" data-d="4211">ཆགས་སྡང་གི་ལས་མི་གསོག་པ་འཁྲུལ་པ་རང་ཞི་རང་གྲོལ་དུ་འགྲོ་ཀྱི་རེད། </a><a data-m="2687032" data-d="3094">མཉམ་བཞག་དེའི་སྐབས་ལ་སྒོམ་ཡོད་དོག་འདྲ་ཅིག་བྱས། </a><a data-m="2690126" data-d="2108">རྗེས་ཐོབ་ཀྱི་སྐབས་ལ་དེ་ཕར་དབྱུགས་བཞག་ན། </a><a data-m="2692234" data-d="4528">སྤྱོད་ལམ་ཐ་མལ་ཤོར་བའི་སྒོམ་ཆེན་ནི། ནམ་ཡང་རང་རྒྱུད་གྲོལ་བའི་དུས་མེད་པས། ཟེར་རེད་</a><a data-m="2696762" data-d="3702">དེའི་ཕྱིར་ན་སྤྱོད་ལམ་རྒྱུན་གྱི་ལམ་འཁྱེར་ལ་འབད་པར་བྱས་ནའང་</a><a data-m="2700464" data-d="3236">རང་གི་ཅིག་བྱེད་ཀྱི་ཡོད་བསམ་པའི་རློམ་སེམས་ལྟ་བུ་མ་གཏོགས་</a><a data-m="2703700" data-d="3104">ཉམས་ལ་མ་ཕན་པ་དེ་ལ་སྤྱི་འབྱམས་གཤིས་ཤོར་ཟེར་བ་</a><a data-m="2706804" data-d="4121">དེའི་གཤིས་ཤོར་གྱི་གོལ་ས་ལྡང་བ་ཡིན་པས་ན། ཉམས་ལེན་ཐུན་དུ་བཅད་ལ་བྱ། </a><a data-m="2710925" data-d="2622">དེ་ལྟར་ཉམས་སུ་ལེན་པ་ལ་ཐུན་དུ་བཅད་ནས་</a><a data-m="2713547" data-d="4786">མཉམ་བཞག་གི་ངོ་བོ་སྐྱོང་བའི་བློ་གཏད་འཕེལ་བ་ལྟ་བུའི་ཉམས་ལེན་ཡོད་ཀྱང་ཟེར། </a><a data-m="2718333" data-d="3262">ཉམས་ལེན་ཐུན་བཏང་སྟེ་སྒོམ་བསྡད་པའི་སྐབས་ཡིན་ན་</a><a data-m="2721595" data-d="3997">མཉམ་བཞག་གི་ངོ་བོ་འདི་འདྲ་ཅིག་འདུག་བསམ་ནས་ངོ་ཤེས་པ་ཡོད་ཀྱང༌། </a><a data-m="2725592" data-d="3843">དེ་རྗེས་ཐོབ་ཀྱི་སྤྱོད་ལམ་དང་བསྲེས་ནས་རྒྱུན་དུ་སྐྱོང་མ་ཤེས་ན། </a><a data-m="2729435" data-d="4731">དེ་ནམ་ཞིག རྐྱེན་དང་འཕྲད་ཚེ་ཆོས་པའི་མཚང་རྟགས་སྟོན། ཟེར་མཁན་དེ་རེད་དུས་</a><a data-m="2734166" data-d="4499">གཉེན་པོའི་རྐྱེན་མི་ཐུབ་སྟེ་འདོད་པའི་ཡུལ་ལ་ཆགས་པ་དྲག་པོ་སྐྱེ་འོང་བའི་ཚེ་ན། </a><a data-m="2738665" data-d="4879">དཔེར་ན་ཟས་དང་ནོར་ལ་སྲེད་པ་ལ་སོགས་ཡོད་དེ་མཚན་<span class="hesit">(ཉིད་)</span><span class="changed">གཉིད་</span>འགྲོ་བ་ལྟ་བུ་དང༌། </a></p>
</section></article>
</div>


<p id="tsiksum-nedek-2" style="font-size: 26pt; color: brown;">སྒྲ་གཉིས་པའོ།</p>  
<p style="font-size: 20pt; color: brown;"><font class="unsure" style="color: black">རྒྱབ་སྦྱོང་གི་ཚོན་དོག་འདི་འདྲ་ཡོད་པའི་ཡི་གེ་ནི།</font> གསུང་ལ་དངོས་སུ་མེད་པར་ཟུར་སྣོན་གྱི་ཡི་གེ་ཡིན།<br><font class="hesit">ཚོན་དོག་འདི་འདྲ་ཡོད་པའི་ཡི་གེ་ནི།</font> བསུབ་དགོས་རྒྱུའི་ཡི་གེ་ཡིན།<br><font class="changed" style="color: black">རྒྱབ་སྦྱོང་ལྗང་ཁུ་ཡོད་པའི་ཡི་གེ་ནི།</font> བསུབ་དགོས་པའི་ཡི་གེའི་རྗེས་ལ་ཡིན་ན་ནོར་བཅོས། གཞན་ཡི་གེར་མ་ཕབས་པའི་གསུང་ཡིན།</p>       
<audio id="hyperplayer26" style="position:relative; width:97%" src="https://d3ctxlq1ktw2nl.cloudfront.net/staging/2024-11-27/2863b05e-6294-a58d-0e77-9af99548754c.mp3" type="audio/mp3" controlsList="nodownload" controls></audio>

          <div id="hypertranscript26" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="162" data-d="4000">མི་འདོད་པའི་ཡུལ་སྡང་བས་ཞེ་སྡང་ལྟ་བུ་སྐྱེས་པའི་ཚེ་ན་</a><a data-m="4162" data-d="4532">རྣམ་རྟོག་རྐྱེན་གྱི་ཁྲིད་ནས་ཆོས་ཉིད་ཀྱི་ངོ་བོ་དེ་<span class="hesit">(བརླན)</span><span class="changed">བརླག།</span> </a><a data-m="8694" data-d="4396">གང་ཟག་དེ་ཐ་མལ་པར་འཆོར་ནས་འཆོར་བར་གྱུར་པ་ཡིན་པའི་ཕྱིར་ན་</a><a data-m="13090" data-d="4331">རྗེས་ཐོབ་ཀྱི་ཤེས་པ་དེ་ལའང༌། མཉམ་བཞག་ཉམས་མྱོང་གི་རྩི་དེ་དང་མ་བྲལ་བས་</a><a data-m="17421" data-d="5310">བཟང་རྐྱེན་ངན་རྐྱེན་ཐམས་ཅད་ལམ་དུ་<span class="hesit">(འཁྱིར་)</span><span class="changed">འཁྱེར་</span>བའི་ཟང་ཐལ་དུ་སྐྱོང་བ་གལ་ཆེ་བ་ཡིན་པས་ན། </a><a data-m="22731" data-d="2949">དུས་དང་གནས་སྐབས་ཐམས་ཅད་དུ། དེ་ཡི་ཚེ་ཡང་</a><a data-m="25680" data-d="4375">རྗེས་ཐོབ་ལས་གྲོལ་བྱེད་ཀྱི་ཐབས་དེ་ལའང་སྒོམ་བྱ་<span class="hesit">(བཞག་ཞན་)</span><span class="changed">གཞན་</span><span class="changed">ཞིག་</span>འཚོལ་མི་དགོས་ཀྱི། </a><a data-m="30055" data-d="3208">མཉམ་བཞག་གི་ཆོས་སྐུའི་ལྟ་བ་ཉམས་མྱོང་ཡོད་པ་དེ་</a><a data-m="33263" data-d="2942">རྗེས་ཐོབ་ཀྱི་སྐབས་ལའང་དེ་བརྗེད་འགྲོ་བ་དང༌། ཡེངས་འགྲོ་བ་དང༌། </a><a data-m="36205" data-d="4432">འཁྲུལ་འགྲོ་བ་ལྟ་བུ་མ་འབྲལ་བའི་ངང་ནས་ལུས་ངག་ཡིད་གསུམ་གྱི་བྱ་བྱེད་དང༌། </a><a data-m="40637" data-d="4502">དགེ་སྡིག་གི་རྣམ་རྟོག་ཐམས་ཅད་མེད་པ་ཡག་པོ་ཅིག་ཤར་ན་འདིའི་སྒྲིག་གི་འདུག་བསམ། </a><a data-m="45139" data-d="3384">སྡུག་པ་རྣམ་རྟོག་མང་བ་ལ་སོགས་པ་བྱུང་ན་ཡང་སྒོམ་ཤེས་ས་མ་རེད་བསམ་</a><a data-m="48523" data-d="3984">སེམས་སྦུ་སུ་དོག་པོ་ལྟ་བུ་མི་བྱ་བར་ཚུལ་བཞིན་དུ་</a><a data-m="52507" data-d="2356">ཉམས་སུ་ལེན་ཡིན་<span class="hesit">(པ་དགེ་)</span><span class="changed">ས་</span><span class="changed">རེད་</span>བསམ་རྒྱུའི་ངེས་ཤེས་ཐོབ་ནའང་</a><a data-m="54863" data-d="3452">དེ་ལ་རློམ་སེམས་དང་ཆགས་པ་སྤོངས། རང་ཞི་རང་གྲོལ་བྱེད། </a><a data-m="58315" data-d="3457">ཉམས་ལེན་ཉོན་མོངས་དང་རྐྱེན་ངན་ལ་སོགས་པ་མང་པོ་བྱུང་ནའང་</a><a data-m="61772" data-d="4449">དེ་ལ་སྡང་བློ་མི་བྱ་བ་ཆོས་ཉིད་ཀྱི་རོལ་པ་ཤེས་པའི་རྩིས་མེད་རང་ཡན་གྱི་ངང་དུ་</a><a data-m="66221" data-d="4827">དགག་སྒྲུབ་མེད་པ་ཆད་ཆོད་ཡང་ཡུད་གསུང་དུས་དུམ་བུ་དུམ་བུ་བྱས་ནས་ག་ཚོད་སྒོམ་ཐུབ་ཐུབ་སྒོམ། </a><a data-m="71048" data-d="3798">དེ་འདྲ་བྱས་དུས་<span class="unsure">ལྟ་བའི་</span>སྐྱོང་བ་ཡིན་པས་ན། ཆོས་སྐུ་གཅིག་པོའི་ཡོ་ལངས་བསྐྱངས། </a><a data-m="74846" data-d="3651">དེ་ལྟ་བུའི་ཉམས་ལེན་དེ་ཉིད་ལ་ཁ་སང་གོང་དུ་བཤད་པ་ལྟར་དུ་</a><a data-m="78497" data-d="6231">ལྟ་བ་ཀློང་ཆེན་རབ་འབྱམས་ཀྱི་སྐོར་དེ་ཉམས་<span class="changed">སུ་</span>ལེན་<span class="hesit">(བྱེད་)</span><span class="changed">བྱའི་</span>ཡུལ་ལྟ་བུ་གྱུར་འགྲོ་དུས། </a><a data-m="84728" data-d="3043">སྒོམ་པ་མཁྱེན་བརྩེའི་འོད་ཟེར་ལ་ཞེས་བརྩེ་བའི་སྙིང་རྗེ་ཆེན་པོ་དང༌། </a><a data-m="87771" data-d="3466">མཁྱེན་པའི་ཡེ་ཤེས་གཉིས་སྐྱེས་འོང་རྒྱུ་དེ་བརྩེ་བའི་སྙིང་རྗེ་དེ་ཞི་གནས། </a><a data-m="91237" data-d="2012">མཁྱེན་པའི་ཡེ་ཤེས་དེས་ལྷག་མཐོང་ཡིན་གསུངས། </a><a data-m="93249" data-d="1144">དོན་དུ་རྣམ་གྲངས་ཙམ་དུ་དེ་ལྟར་གསུངས་པ་རེད་མ་གཏོགས་</a><a data-m="94393" data-d="2749"><span class="hesit">(གཞིར་)</span><span class="changed">གཞི་</span>འབྲས་དབྱེར་མེད་གཞི་<span class="hesit">(ལྷུན་)</span><span class="changed">ལྷག་</span>ཟུང་འཇུག་ཏུ་བསྒོམ་པས་</a><a data-m="97142" data-d="5968">དེ་ནམ་ཞིག་སྤྲོས་བྲལ་གཉུག་མའི་རྣལ་འབྱོར་མ་བཅོས་ལྷན་ཅིག་སྐྱེས་པའི་ཆོས་ཉིད་ཀྱི་རང་ངོ་མཐོང་སྟེ། </a><a data-m="103110" data-d="3104">དེ་མ་བརྗོད་པར་སྐྱོང་བ་ནི་གསང་སྔགས་རྡོ་རྗེ་ཐེག་པའི་</a><a data-m="106214" data-d="4193">རྒྱུད་སྡེ་རྒྱ་མཚོ་ཐམས་ཅད་ཀྱི་ཉམས་ལེན་གྱི་སྙིང་པོ་དབང་བཞི་པ་དོན་གྱི་ཡེ་ཤེས་</a><a data-m="110407" data-d="4389">དེ་སྔ་ཡན་ཆེད་གྲུབ་ཐོབ་རིག་པ་འཛིན་པ་ཐམས་ཅད་ཀྱི་འདི་ཉམས་ལེན་བྱས་ཏེ་སངས་རྒྱས་སོང་བ་རེད། </a><a data-m="114796" data-d="2105">སྒྲུབ་བརྒྱུད་ཡིད་བཞིན་ནོར་བུའི་ཁྱད་ཆོས་</a><a data-m="116901" data-d="5457">རྒྱ་བོད་གསར་རྙིང་གི་གྲུབ་བརྙེས་བརྒྱུད་པ་དང་བཅས་པ་ཐམས་ཅད་ཀྱི་དགོངས་པ་རྨ་མེད་པའམ་</a><a data-m="122358" data-d="3861">སྐྱོན་མེད་པ་ཡིན་པས་ན་དེ་ཉིད་རང་གི་ཆོས་ཉིད་ཀྱི་གཤིས་ལུགས་</a><a data-m="126219" data-d="2282">སྒྲ་ཇི་བཞིན་དུ་རྒྱུད་ལ་སྐྱེས་པ་ཡིན་<span class="hesit">(པས་ན)</span><span class="changed">ཟེར།</span> </a><a data-m="128501" data-d="2412"><span class="unsure">དེ་ཡིན་པ་ལ་ཡིན་པར་</span>ཡིད་ཆེས་ཀྱི་བློ་ཐག་རྦད་ཀྱིས་བཅད་<span class="unsure">ཐུབ་དགོས</span>། </a><a data-m="130913" data-d="2605"><span class="unsure">ཐག་ཆོད་</span>དེ་མེད་ནས་བཟུང་སྟེ་ཆོས་ཉིད་ཀྱི་རང་ངོ་སྐྱོང་མི་ནུས་པ། </a><a data-m="133518" data-d="3333">རེ་འགའ་བསྐྱེད་རིམ་སྒོམ་མཁན་འདྲ། རེ་འགའ་གཏུམ་མོ་བསྒོམ་མཁན་འདྲ། </a><a data-m="136851" data-d="2255">ཡང་རེ་འགའ་ཚོགས་བསག་སྒྲིབ་སྦྱོང་བྱེད་མཁན་འདྲ། </a><a data-m="139106" data-d="3733">དེ་འདྲ་བྱས་བསྡད་ན་ནང་གི་ཡེ་ཤེས་དེ་ལ་ཉམས་མྱོང་བོགས་ཐོན་རྒྱུ་ཡོད་མ་རེད་དུས་</a><a data-m="142839" data-d="4486">མན་ངག་གཞན་ལ་དེ་ལྟར་བྱ་དགོས་བསམ་རྒྱུའི་འགྲམ་ཆུ་མི་ལྡང་བར་མ་བྱས་ན། </a><a data-m="147325" data-d="3822">དཔེར་ན་མི་གླེན་པ་ཞིག་གི་གླང་པོ་ཆེ་ཅིག་ཁྱིམ་དུ་བཞག</a><a data-m="151147" data-d="5653">མུན་པའི་ནང་ལྟ་བུ་ལ་ཕྱིན་ནས་མ་མཐོང་བས་ངའི་གླང་པོ་ཆེ་རླག་སོང་<span class="hesit">(བསམ་)</span><span class="changed">ཟེར་</span>སྟེ་</a><a data-m="156800" data-d="5514">ཁོ་ཐག་རིང་པོ་མང་པོ་འགྲོ་དུས་ནགས་ཚལ་གི་ནང་ལ་གླང་པོ་ཆེ་བསྡད་<span class="changed">བསྡད་</span>ཡོད་<span class="hesit">(དུས་)</span><span class="changed">པ་</span></a><a data-m="162314" data-d="5051"><span class="unsure">རྗེས་</span>མང་པོ་ཡོད་ཀྱི་རེད། <span class="unsure">གླང་པོ་ཆེ་</span>དེ་རྣམས་ཀྱི་རྐང་པའི་རྗེས་མཐོང་ཡོང་དུས་</a><a data-m="167365" data-d="3667"><span class="changed">གླང་</span><span class="changed">པོ་</span><span class="changed">ཆེ་</span>དེ་ན་<span class="changed">ཅིག་</span>ཡོད་པ་འདྲ་བསམ་ནས་བརྩལ་བསྡད་ན་རྙེད་རྒྱུ་ཡོད་མ་རེད། </a><a data-m="171032" data-d="4940">དཔེ་དེ་བཞིན་དུ་བློས་བྱས་ཀྱི་སྒོ་ནས་བཅོས་མའི་གཟེབ་ཏུ་འཆུས་<span class="changed">ནས་</span><span class="changed">ཟེར་</span><span class="hesit">(སོང་)</span>དུས་</a><a data-m="175972" data-d="2668">དཔེར་ན་བྱེའུ་གཅིག་ཡིན་ན་སྨྱུག་མའི་གཟེབ་ཀྱི་་ནང་དུ་བཅུག་བཞག་ན། </a><a data-m="178640" data-d="2520">དེའི་བྱེའུ་དེ་གཞན་དུ་འགྲོ་ཤེས་<span class="changed">རྒྱུ་</span>འཕུར་ཤེས་<span class="hesit">(ཀྱི་)</span><span class="changed">རྒྱུ་</span>མ་རེད། </a><a data-m="181160" data-d="3745">དཔེ་དེ་བཞིན་དུ་བློས་བྱས་ཀྱི་བཅོས་མ་<span class="hesit">(དང་བཅས་པ་ནི་)</span><span class="changed">ཐམས་</span><span class="changed">ཅད་</span><span class="changed">མེད་</span><span class="changed">པའི་</span>འཁྲུལ་པའི་གཟེབ་ཏུ་<span class="hesit">(ཆུད་)</span><span class="changed">བཅུག་</span>ནས་</a><a data-m="184905" data-d="2803"><span class="changed">རང་</span><span class="changed">འཁྲུལ་</span><span class="changed">བའི་</span><span class="hesit">(ཆོས་ཉིད་)</span>ཀློང་ནས་གྲོལ་བའི་དུས་མེད་པས་ན་</a><a data-m="187708" data-d="6140">རང་གི་ཉམས་ལེན་རིག་པ་རྗེན་གཅེར་དུ་སྐྱོང་བར་གྱུར་པ་འདི་ལ་བློ་ཐག་རྩེ་གཅིག་ཏུ་ཆོད་དགོས་པ་ཡིན་པས་ན། </a><a data-m="193848" data-d="4793">དེ་ལས་གཞན་མེད་ཁོ་ཐག་བཅད། དེ་ལྟར་ཆོས་སྐུ་རང་གནས་ཀྱི་ཡེ་ཤེས་<span class="hesit">(དོ་)</span><span class="changed">དེ་</span>ཉིད་</a><a data-m="198641" data-d="4564">སེམས་ཀྱི་འཁྲུལ་པ་དང་ཉམས་ཀྱི་ཞེན་པ་ལ་སོགས་པ་གང་གིས་ཀྱང་མ་བསླད་པར་</a><a data-m="203205" data-d="6957">འཁྲུལ་མ་མྱོང་བའི་སངས་རྒྱས་ནི་གནས་ལུགས་ཀྱི་རང་ངོ་ཤེས་པའི་དོན་གྱི་སངས་རྒྱས་དེ་</a><a data-m="210162" data-d="1355">རང་གི་སེམས་དེ་ཡིན་<span class="unsure">པར་ངེས་ཤེས་འདྲོངས་དགོས་པ་རེད།</span></a><a data-m="211517" data-d="2820">འདི་ཡིན་གྱི་མ་རེད་མ་འོང་པ་ན་སངས་རྒྱས་འདྲ་རེད་<span class="changed">འོང༌མ་</span><span class="changed">གཏོགས།</span> </a><a data-m="214337" data-d="1366">ད་ལྟ་རེད་མི་ཡོང་བསམ་ནས་<span class="unsure">ཐག་མ་ཆོད་ན་</span></a><a data-m="215703" data-d="1683"><span class="hesit">(དེ་)</span><span class="changed">ད་</span>སངས་རྒྱས་ཡིན་<span class="hesit">(པར་ངེས་ཤེས་འདྲོངས་ཐུབ་ཀྱི་)</span><span class="changed">རྒྱུ་</span>མ་རེད་<span class="hesit">(དེ།)</span></a><a data-m="217386" data-d="3605">མིན་ནའང་བླ་མ་དང་གདམ་ངག་གི་ནང་ནས་སངས་རྒྱས་ཡིན་བསམ་གསུངས་འདུག་གེ། </a><a data-m="220991" data-d="3648"><span class="changed">ཡིན་</span><span class="changed">རྒྱུ་</span><span class="changed">ཞེ་</span><span class="changed">ནང་</span><span class="changed">ལ་</span><span class="changed">བསམ་</span><span class="changed">ནའང་</span><span class="changed">མ་</span><span class="changed">རེད་</span><span class="changed">པར་</span><span class="hesit">(སངས་རྒྱས་དེ་སེམས་དེ་ལས་གཞན་ཞིག་མ་ཡིན་པར་)</span>ངེས་ཤེས་གཏིང་ནས་སྐྱེས་ཏེ། </a><a data-m="224639" data-d="3538">ཆོས་སྐུ་ཀུན་ཏུ་བཟང་པོ་དེ་རང་གི་རིག་པ་མ་བཅོས་པའི་ངང་འདི་ཡིན་བསམ་</a><a data-m="228177" data-d="5825">ཐག་བཅད་དེ་ཉམས་མྱོང་དེ་ཡི་རྒྱུན་མཉམ་བཞག་རྗེས་ཐོབ་ཉིན་མཚན་དུས་དང་རྣམ་པ་ཀུན་ཏུ་</a><a data-m="234002" data-d="5680">བརྗོད་པ་མེད་པར་སྐྱོང་བ་གནད་ཀྱི་གསང་ཚིག་གཉིས་པ་ཡིན་པས་ཐག་གཅིག་ཐོག་ཏུ་བཅད་ཟེར་མཁན་དེ་རེད། </a><a data-m="239682" data-d="3337">ཆོས་ཉིད་ཀྱི་ལྟ་བ་དེ་འཁོར་འདས་ཐམས་ཅད་ཀྱི་སྲོག་འདྲ་ཅིག་རེད་བསྡད་ཡོད་རེད། </a><a data-m="243019" data-d="6144">དེའི་སྲོག་འདྲ་པོ་དེ་ངོས་ཟིན་ཚར་ན་འཁོར་བ་ལ་རང་གི་ཅི་བསམ་པ་བཞིན་དུ་སྤྲུལ་སྒྱུར་ཐུབ་ཀྱི་རེད། </a><a data-m="249163" data-d="3331">མྱ་ངན་ལས་འདས་པ་ཐམས་ཅད་ལའང་རང་གི་རིག་པའི་ངང་ལ་རང་ཤུགས་ཀྱི་རྫོགས་<span class="changed">ཏེ།</span> </a><a data-m="252494" data-d="4715">ཡོན་ཏན་ཐམས་ཅད་རང་ཤུགས་ཀྱི་སྐྱེ་བ་དཔེར་ན་གུ་རུ་རིན་པོ་ཆེ་ལྟ་བུ་ཅིག་རེད་པ་ཡིན་པས་ན། </a><a data-m="257209" data-d="8402">འདི་ལྟ་<span class="changed">བུའི་</span><span class="changed">གསང་</span><span class="changed">ཚིག་</span><span class="changed">གཉིས་</span><span class="changed">པ་</span><span class="changed">བཞིན་</span><span class="changed">དུ་</span>ཡིན་<span class="changed">པས་</span><span class="changed">ན།</span><span class="changed"> དེ་</span><span class="changed">ལྟ་</span><span class="changed">བུ་</span><span class="changed">ཡིན་</span>ནས་བཟུང་སྟེ་ཡང་ཉན་ཐོས་དང་རང་རྒྱལ་ལྟ་བུ་དང༌། </a><a data-m="265611" data-d="3882">རྟོག་གེའི་རིགས་ཐམས་ཅད་ལ་འདི་འདྲ་གོ་སོང་ན་བློ་ཁོག་ཏུ་འགྲོ་ཀྱི་མ་རེད་དུས་</a><a data-m="269493" data-d="2909">དེ་རྣམས་ལ་རྦ་བར་བྱ་བ་ཡིན་པའི་ཕྱིར་ན་གསང་ཚིག་ཟེར། </a><a data-m="272402" data-d="6806">ལྟ་བ་ཀློང་ཆེན་རབ་འབྱམས་སོང་ཚར་ཏེ་ད་ལྟ་བསྒོམ་པ་མཁྱེན་བརྩེ་འོད་ཟེར་ཞེས་པ་དེ་བཤད་པ་ཡིན་པས་</a><a data-m="279208" data-d="2780">འདི་ཉམས་ལེན་གནད་དུ་འགྲོ་བ་གལ་ཆེ་བས་ན་</a><a data-m="281988" data-d="6178">ཐག་གཅིག་<span class="changed">ཐོག་</span>ཏུ་བཅད་པ་ཞེས་བྱ་བ་དེའི་གནད་གཉིས་པ་བསྟན་པས་སྒོམ་པ་ཉམས་སུ་ལེན་བྱ་ཡིན་ནོ། </a><a data-m="288166" data-d="5755">༈ ནམ་མཁའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད་པར་བྱ། </a><a data-m="293921" data-d="4385">དེའི་ཆེད་དུ་ཚིག་གསུམ་གནད་དུ་བརྡེག་པའི་མན་ངག་གི་ཁྲིད་གསན་པར་བགྱིའོ་</a><a data-m="298306" data-d="3751">སྙམ་པའི་ཐུགས་བསྐྱེད་པ་དང་བཅས་པའི་སྒོ་ནས་<span class="changed">གསལ་</span><span class="changed">བཏབ་</span><span class="changed">སྟེ་</span>གསན་པར་གནང་བར་ཞུ། </a><a data-m="302057" data-d="2264">གང་གསན་པར་བྱ་བའི་ཆོས་ཀྱི་རིམ་པ་དེ་ལ་</a><a data-m="304321" data-d="9052">རང་བཞིན་རྫོགས་པ་ཆེན་པོའི་ཉམས་སུ་ལེན་པའི་ལམ་གྱི་གནད་ཐམས་ཅད་ངོ་རང་ཐོག་ཏུ་སྤྲད་པ། </a><a data-m="313373" data-d="5035">ཐག་གཅིག་ཐོག་ཏུ་བཅད་པ། གདེང་གྲོལ་ཐོག་ཏུ་བཅའ་བ་གསུམ་གྱི་སྒོ་ནས་</a><a data-m="318408" data-d="4019">ལྟ་བ་སྒོམ་པ་སྤྱོད་པ་གསུམ་བསྟན་ཏེ་བསྡུས་པར་གྱུར་པ་ཡིན་པའི་ཕྱིར་ན། </a><a data-m="322427" data-d="5863">ངོ་རང་ཐོག་ཏུ་སྤྲད་པ་<span class="hesit">(རང༌)</span><span class="changed">དང་</span>། ཐག་གཅིག་ཐོག་ཏུ་བཅད་པ་གཉིས་ཀྱི་ཁྲིད་ཀྱི་རིམ་པ་ཕུལ་ཟིན་ཏེ། </a><a data-m="328290" data-d="2944">དེ་རིང་གི་སྐབས་སུ་བབས་པ་གདེང་གྲོལ་ཐོག་ཏུ་བཅའ་བ་ཞེས་</a><a data-m="331234" data-d="4640">སྤྱོད་པའི་མན་ངག་གཙོ་བོར་བསྟན་པ་ཡིན་ལ། སྤྱོད་པ་ཟེར་མཁན་དེ་གང་རེད་ཟེར་ན། </a><a data-m="335874" data-d="4838">རྣམ་རྟོག་བློ་བུར་གྱི་ཆོས་འདི་ད་སྔ་འཁྲུལ་གྲོལ་ཐམས་ཅད་བྱས་སོང་<span class="hesit">(ཚེ་)</span><span class="changed">བ་</span>རེད། </a><a data-m="340712" data-d="3954">རྣམ་རྟོག་དེ་ཆོས་ཉིད་ཀྱི་ཀློང་དུ་གྲོལ་སོང་ན་རྣམ་རྟོག་ཤར་ནའང་</a><a data-m="344666" data-d="3832">ལས་བསགས་ནུས་ཀྱི་མ་རེད་དུས་དེའི་ཕྱིར་ན་ད་ནི་དེ་དགའི་ཚེ་ན་</a><a data-m="348498" data-d="5560">གྲོལ་ལུགས་ཀྱི་གདེང་ཡོད་ན་རྣམ་རྟོག་ཤར་ཡང་ཉེས་པ་ཡོད་མ་རེད། </a><a data-m="354058" data-d="3693">དེའི་ཕྱིར་ན་གདེང་མེད་ནས་བཟུང་སྟེ་སེམས་གནས་ངལ་གསོའི་<span class="hesit">(སྒོ་)</span><span class="changed">སྒོམ་</span>ཙམ་ཟེར་</a><a data-m="357751" data-d="4456">ད་ལྟ་རྨོངས་པ་ཕལ་ཆེར་གྱི་ཡིན་ན་སེམས་ཀྱི་ངོ་བོ་ཟེར་མཁན་དེ་ལ་</a><a data-m="362207" data-d="3598">རྣམ་རྟོག་མི་འཕྲོ་བ་ཐིབ་བེ་གནས་བསྡད་ན་དེ་ཡག་པོ་ཡིན་རྒྱུ། </a><a data-m="365805" data-d="3376">རྣམ་རྟོག་མང་པོ་ཤར་འོང་ན་སྡུག་པོ་ཡིན་ཟེར་གྱི་རེད་དེ་དེ་མ་རེད། </a><a data-m="369181" data-d="4144">སེམས་གནས་པའི་ངོ་བོ་དེ་ལ་ལྷོད་ཀྱིས་གློད་ནས་བལྟས་བཞག་ན་</a><a data-m="373325" data-d="5846">དེ་ངལ་གསོའི་<span class="hesit">(སྒོ་)</span><span class="changed">སྒོམ་</span>ཙམ་དེ་ནི་ཁམས་གོང་མའི་ས་ལས་མི་འདའ་བས་ཟེར་དུས། </a><a data-m="379171" data-d="2344">སེམས་གནས་ན་ཁ་སང་གོང་དུ་གསུང་བ་ལྟར་དུ་</a><a data-m="381515" data-d="2854">བདེ་བ་གསལ་བ་མི་རྟོག་པ་གསུམ་གྱི་ཉམས་མ་གཏོགས་འོང་གི་མ་རེད། </a><a data-m="384369" data-d="2935">དེའི་ཉམས་སེམས་གནས་ཏེ་རྣམ་རྟོག་མེད་<span class="hesit">(པ་ནི་)</span><span class="changed">པའི་</span></a><a data-m="387304" data-d="4637">བདེ་གསལ་མི་རྟོག་པའི་ཉམས་ཤར་བ་དེའི་རྟོགས་པ་དངོས་གནས་རེད་བསམ་མཆོག་འཛིན་ཞུགས་སོང་ན། </a><a data-m="391941" data-d="4868">བདེ་བ་ལ་མཆོག་འཛིན་ཞུགས་ན་<span class="changed">འདོད་</span><span class="changed">ཁམས།</span><span class="changed"> གསལ་</span><span class="changed">བ་</span><span class="changed">ལ་</span><span class="changed">མཆོག་</span><span class="changed">འཛིན་</span><span class="changed">ཞུགས་</span><span class="changed">ན་</span>གཟུགས་ཁམས། </a><a data-m="396809" data-d="3741">མི་རྟོག་པ་ལ་མཆོག་འཛིན་ཞུགས་ན་གཟུགས་མེད་ཀྱི་ཁམས་ལ་འགྲོ་<span class="hesit">(གི་)</span><span class="changed">རྒྱུ་</span>རེད་དུས། </a><a data-m="400550" data-d="4745">དེ་སྐྱེ་བ་ཕྱི་མར་དེ་སྐྱེ་བྱེད་སྒོམས་རྒྱུ་མ་གཏོགས་རྫོགས་པ་ཆེན་པོའི་ལམ་གནད་རེད་ཀྱི་མ་རེད་དུས་</a><a data-m="405295" data-d="2097">ཁམས་གོང་མའི་གོལ་ས་ལས་མི་འདའ་ཞིང༌། </a><a data-m="407392" data-d="5135">དེ་ལྟ་བུའི་སེམས་གནས་པ་བརྟན་པ་ཡོད་ནའང་ཐི་བློ་བུར་གྱི་སེམས་ཆགས་དགོས་བྱེད་</a><a data-m="412527" data-d="3418">ནོར་དང་ལོངས་སྤྱོད་ལྟ་བུ་ལ་སོགས་པ་དང༌། </a><a data-m="415945" data-d="4101">གཉེན་དང་ཕ་མ་ལྟ་བུ་ལ་ཆགས་པ་དང་དགྲ་ལ་སྡང་བ་བྱེད་པ་</a><a data-m="420046" data-d="4584">དེའི་རྐྱེན་དང་རྣམ་རྟོག་རང་ཤར་རང་གྲོལ་དུ་འགྲོ་ཐུབ་ཀྱི་མ་རེད་དུས་རྐྱེན་མི་ཐུབ། </a><a data-m="424630" data-d="2219">རྐྱེན་མ་ཐུབ་པ་དེ་ལ་བརྟེན་ཏེ་</a><a data-m="426849" data-d="5318">དེ་ལས་དགེ་སྡིག་འདུ་བྱེད་པ་ལས་ཅིག་རྒྱུན་མི་ཆད་ཐག་ཆོད་ཀྱི་བློ་གདེང་མི་སྐྱེ་</a><a data-m="432167" data-d="5539">ཆོས་ཉིད་གཉུག་མའི་ངང་དུ་བཙན་པ་མི་ཟིན་པས་ན་དེ་མི་ཐོབ་པས་གྲོལ་ལུགས་དེ་གལ་ཆེ་ལ། </a><a data-m="437706" data-d="2126">དེའི་གྲོལ་ལུགས་དེ་ག་འདྲ་དགོས་ཟེར་ན་</a><a data-m="439832" data-d="2206">འདོད་པའི་ཡུལ་ལ་ཆགས་པ་དྲག་པོ་སྐྱེས་ཏེ་</a><a data-m="442038" data-d="4587">དཔེར་ན་ནོར་དང་ལོངས་སྤྱོད་དང་ཐོབ་དང་གོ་ས་ལྟ་བུ་ཅིག་ཡིན་ན། </a><a data-m="446625" data-d="6436">ཡིན་གཅིག་མིན་གཉིས་དེ་ཐོབ་དགོས་བསམ་ཉིན་མཚན་དཀའ་ངལ་མང་པོ་ཁྱད་དུ་བསད་ནས་</a><a data-m="453061" data-d="3029">སྒྲུབ་པ་དེ་ལྟ་བུའི་ཆགས་པ་དྲག་པོ་སྐྱེ་བའི་ཚེ་ནའང་འདྲ། </a><a data-m="456090" data-d="3496">ཡང་ན་མི་འདོད་པའི་ཡུལ་ལ་དགྲ་<span class="hesit">(མིག་གི་)</span><span class="changed">མིས་</span>མངོན་གསུམ་དུ་བཟུང་སྟེ་</a><a data-m="459586" data-d="7217">མཚོན་དུག་གཏོང་བ་ལྟ་བུའི་མི་འདོད་པའི་ཡུལ་ལ་ཞེ་སྡང་དྲག་པོ་སྐྱེས་པའི་ཚེ་ཡིན་ནའང་འདྲ་</a><a data-m="466803" data-d="4456">དེ་མིན་ན་རང་ལ་ཟས་གོས་ནོར་ལོངས་སྤྱོད་ལ་སོགས་པའི་མཐུན་རྐྱེན་དང་</a><a data-m="471259" data-d="3785">རྒྱུ་སྦྱོར་བ་མང་པོ་ལ་སོགས་པའི་སྦྱོར་བ་བྱུང་ན་སེམས་དགའ་བ། </a><a data-m="475044" data-d="4356">མི་མཐུན་པའི་རྐྱེན་གྱི་མི་ཁ་གཏམ་ངན་ན་ཚ་གདོན་བགེགས་བྱུང་ན། </a><a data-m="479400" data-d="4627">སྡུག་བསྔལ་གྱི་ཚོར་བ་གང་བྱུང་ཡང་ཆོས་ཉིད་ཀྱི་ངོ་བོ་ངོས་བཟུང་ན། </a><a data-m="484027" data-d="3461">དེའི་ཚེ་ན་ཞེ་སྡང་སྐྱེས་ནའང་འདྲ། དགའ་བ་སྐྱེས་ནའང་འདྲ། </a><a data-m="487488" data-d="4240">འདོད་ཆགས་སྐྱེས་ནའང་འདྲ། མི་མཐུན་སྡུག་བསྔལ་བྱུང་ནའང་འདྲ། </a><a data-m="491728" data-d="5139">དེའི་ཚེ་རྣམ་རྟོགས་སྐྱེ་བ་དེའི་ངོ་བོ་དེ་ངོས་བཟུང་ན་</a><a data-m="496867" data-d="2228">རིག་པའི་རྩལ་དེ་དེ་ན་སླེབས་བསྡད་ཡོད་ཟེར་རེད། </a><a data-m="499095" data-d="3433">རིག་པའི་རྩལ་དེ་སྔོན་ལ་ཕར་འཇམ་ནས་གཉིད་ཁུགས་སོང་བ་འདྲ་པོ་ཡོད་དུས། </a><a data-m="502528" data-d="3370">ཚུར་ལྷོང་འོང་བ་ཡིན་པས་ན་གྲོལ་ཆའི་ཡེ་ཤེས་ངོས་ཟིན་ཟེར་དུས་</a><a data-m="505898" data-d="5204">རྩལ་དེ་ངོས་ཟིན་ནས་རྩལ་གྱི་རིག་པ་ལ་ཕར་བལྟས་ན་གྲོལ་གཞིའི་ཡེ་ཤེས་དེ་ངོས་ཟིན་འོང་<span class="changed">གི་</span>རེད། </a><a data-m="511102" data-d="2735">ད་ལྟ་ཚེ་འདིའི་ཉམས་ལེན་མ་བྱས་པར་བར་དེའི་སྐབས་ལ་</a><a data-m="513837" data-d="3702">སྣང་བ་མང་པོ་ཤར་ཚད་ཐམས་ཅད་ནང་སེམས་ཀྱི་ཆོ་འཕྲུལ་ཡིན་པར་ཤེས་ཏེ་</a><a data-m="517539" data-d="2000">སེམས་ཆོས་ཉིད་ཀྱི་ངང་ནས་གཡོ་མ་<span class="hesit">(ཤེས་)</span><span class="changed">བྱས་</span>ན་</a><a data-m="519539" data-d="2903">བར་དེའི་སྣང་བ་ཐམས་ཅད་རང་ཞིང་རང་གྲོལ་དུ་འགྲོ་ཀྱི་རེད་དུས། </a><a data-m="522442" data-d="4646">དེའི་ཕྱིར་ན་ད་ལྟ་ཆགས་སྡང་རྨོངས་གསུམ་གྱི་རྟོག་པ་གང་སྐྱེས་ནའང་</a><a data-m="527088" data-d="2944">རྟོག་པ་དེ་ཆོས་ཉིད་ཀྱི་རོལ་པའི་རྩལ་ཡིན་པར་ཤེས་ཏེ་</a><a data-m="530032" data-d="2785">ཆོས་ཉིད་ཀྱི་ངོ་བོ་ལ་ཕར་མཉམ་པར་བཞག་བཞག་ན་</a><a data-m="532817" data-d="5083">ཆོས་ཉིད་ཀྱི་ངོ་བོ་སྟོང་པ་རང་བཞིན་གསལ་བ་ཐུགས་རྗེ་ཀུན་ཁྱབ་དེ་ངོས་ཟིན་ན་གྲོལ་གཞི་རེད། </a><a data-m="537900" data-d="3225">དེའི་གྲོལ་གཞིའི་ཡེ་ཤེས་དེ་ངོས་ཟིན་པ་གལ་ཆེ་བས། </a><a data-m="541125" data-d="5104">དེ་ཚེ་ཆགས་སྡང་དགའ་སྡུག་དང༌། གཞན་ཡང་ཉམས་ལེན་ཤར་གྲོལ་གྱི་གནད་མེད་ན་ཟེར་དུས་</a><a data-m="546229" data-d="3996">རྣལ་འབྱོར་ཉམས་ལ་མི་ཤར་དགུ་ཤར་དབྱར་ཁའི་སྤང་ལ་མི་བཀྲ་དགུ་བཀྲ་ཟེར་མཁན་དེ་རེད། </a><a data-m="550225" data-d="2840">རྣལ་འབྱོར་པའི་ཉམས་ལ་མི་ཤར་བ་སྣ་གཅིག་ཡོད་ཀྱི་མ་རེད་དེ། </a><a data-m="553065" data-d="2691">མེད་ནའང་དེ་ཐམས་ཅད་ཆོས་ཉིད་ཀྱི་ཀློང་དུ་གྲོལ་སོང་ན། </a><a data-m="555756" data-d="4546">ཉམས་འཇའ་མཚོན་དང་འདྲ་བའི་ལྟད་མོ་ཡི། །བློ་བྱིས་པ་དང་འདྲ་བའི་སྒོམ་ཆེན་བསླུ། །ཟེར་རེད་</a><a data-m="560302" data-d="3341">ཉམས་ཀྱི་སྣང་བ་ལ་ཞེན་ཆགས་སྐྱེ་སོང་ན་སྒོམ་ཆེན་འཁྲུལ་འགྲོ་རེད། </a><a data-m="563643" data-d="3032">ཉམས་ཀྱི་སྣང་བར་ཞན་པ་མ་སྐྱེས་རང་ཤར་རང་གྲོལ་དུ་སོང་ན་</a><a data-m="566675" data-d="3112">ཆོས་ཉིད་ཤར་གྲོལ་གྱི་གནད་དེ་རེད་འོང་གི་རེད། </a><a data-m="569787" data-d="5029">དེའི་གནད་མེད་ན་སེམས་བྱུང་འོག་རྒྱུའི་རྣམ་རྟོག་ཅི་སྐྱེས་ཐམས་ཅད་ཀྱི་ཟེར་དུས་</a><a data-m="574816" data-d="2666">རང་གིས་ནི་གཅིག་སེམས་གནས་བསྡད་ཡོད་བསམ་པ་གཅིག་བྱས། </a><a data-m="577482" data-d="2807">འོག་ནས་རྣམ་རྟོག་མང་པོ་ཅིག་འཕྲོ་འགྲོ་དུས་</a><a data-m="580289" data-d="4559">དཔེར་ན་རང་ཐག་བསྐོར་བཞག་དུས་སྟེང་ནས་མར་ཡོས་ག་ཚོད་བླུག་ནའང་</a><a data-m="584848" data-d="4338">འོག་ནས་ཕྱེ་ཡི་ནང་ན་ཨི་ཁུང་ནང་ནས་མར་བབ་འགྲོ་རྒྱུ་མ་གཏོགས་ཡར་གང་ཡོང་རྒྱུ་ཡོད་མ་རེད། </a><a data-m="589186" data-d="4028">དཔེ་དེ་བཞིན་དུ་རང་གི་སེམས་ཧེབ་སྟེ་བལྟས་ན་སེམས་གནས་བསྡད་ཡོད་བསམ་ལ། </a><a data-m="593214" data-d="3081">འོག་ནས་རྣམ་རྟོག་ཆུའི་གཉེར་མ་ལྟ་བུ་མང་པོ་ཅིག་རེད་འགྲོ་དུས། </a><a data-m="596295" data-d="2535">སྒོམ་དེ་ཕར་མེད་པར་བྱས་འགྲོ་ཀྱི་རེད་དུས་</a><a data-m="598830" data-d="6486">ཅི་སྐྱེས་ཐམས་ཅད་ཀྱི་རྣམ་རྟོག་ཕྲ་<span class="changed">ཞིང་</span><span class="changed">ཕྲ་</span>བ་མང་པོ་སྐྱེས་པ་དེའི་ཆགས་པ་སྡང་བ་ལ་སོགས་པ་</a><a data-m="605316" data-d="1618">འཁོར་བའི་ལས་གསོག་པ་ཡིན་པས་</a><a data-m="606934" data-d="3360">མདོར་ན་ཕྲ་བའི་རྣམ་རྟོག་དང་རགས་པའི་རྣམ་རྟོག་ཅི་སྐྱེས་ནའང་</a><a data-m="610294" data-d="2631">སྐྱེས་མ་ཐག་ཏུ་སྐྱེ་མི་ཉན་བསམ་ཕར་བཀག་དགོས་མ་རེད། </a><a data-m="612925" data-d="5572">རྣམ་རྟོག་ཤར་དགོས་རེད། ཤར་མ་ཐག་ཏུ་རྣམ་རྟོག་གི་ཉམས་དེ་ན་ཡེ་ཤེས་དེ་སླེབ་སྡོད་ཡོད་དུས། </a><a data-m="618497" data-d="3794">ཡེ་ཤེས་ཀྱི་ངོ་བོ་ངོས་ཟིན་ན་རྣམ་རྟོག་དེ་ཕར་མེད་པར་ཆགས་འགྲོ་གི་རེད། </a><a data-m="622291" data-d="4735">དཔེར་ན་ནམ་མཁའ་ལ་སྤྲིན་པ་ནག་པོ་འཁྲིགས་ན་ནམ་མཁའ་སྡུག་ཏུ་འགྲོ་གི་མ་རེད། </a><a data-m="627026" data-d="3478">འཇའ་མཚོན་ལ་སོགས་པ་ཡག་པོ་ཤར་ན་ནམ་མཁའ་བཟང་དུ་འགྲོ་གི་མ་རེད། </a><a data-m="630504" data-d="1608"><span class="changed">དེ་</span><span class="changed">གཉིས་</span><span class="changed">ཀར་</span><span class="changed">རེ་</span><span class="changed">དོགས་</span><span class="changed">ཡོད་</span><span class="changed">མ་</span><span class="changed">རེད།</span> </a><a data-m="632112" data-d="4037">དཔེ་དེ་བཞིན་དུ་དགེ་སྡིག་གི་རྣམ་རྟོག་ཆགས་སྡང་དགའ་སྡུག་གང་སྐྱེས་ནའང་</a><a data-m="636149" data-d="3069">རང་གྲོལ་རྗེས་མེད་དུ་སྐྱོང་བ་གནད་ཡིན་པས་ན་དེ་རེད། </a><a data-m="639218" data-d="4996">བློ་བུར་ཟེར་དུས་རྣམ་རྟོག་སྔོན་ནས་རིག་པ་ཁོ་རང་གི་ངོ་བོ་ལ་ཡོད་ཨེ་རེད་ཟེར་ན་ཡོད་མ་རེད། </a><a data-m="644214" data-d="6185">རྗེས་ནས་ཀྱང་རྣམ་རྟོག་ཡོད་མ་རེད། མེད་ནའང་བློ་བུར་ཐོག་རྒྱག་ཏུ་ཅིག་སླེབ་འོང་བ་དེ་བློ་བུར་ཟེར་<span class="changed">རེད།</span> </a><a data-m="650399" data-d="5859">དེའི་བློ་བུར་གྱི་རྣམ་རྟོག་མ་ལུས་པ། དེས་ན་རྣམ་རྟོག་གང་སྐྱེས་པ་ཐམས་ཅད་</a><a data-m="656258" data-d="3900">རྣམ་རྟོག་སྐྱེས་པ་ངོ་མ་ཤེས་ན་ནི་འོག་འགྱུ་རེད། </a><a data-m="660158" data-d="4402">རྣམ་རྟོག་གཅིག་གི་གཉིས་སྐྱེས་གཉིས་ཀྱི་གསུམ་སྐྱེས་རྣམ་རྟོག་བརྒྱ་ཐམ་པའི་བར་དུ་འཁྲུལ་སོང་ན་</a><a data-m="664560" data-d="3771">དེ་འགྱུ་བ་འཁྲུལ་སོང་རེད་དུས། དེའི་འཁྲུལ་འབྱམས་སུ་མ་སོང་བ། </a><a data-m="668331" data-d="4067">བློས་བྱས་འཇུར་དྲན་མ་ཡིན་པ་ཟེར་ཡང་སེམས་འདི་ཡེངས་མི་ཉན་བསམ་</a><a data-m="672398" data-d="5393">ཧ་ཅང་བསྡམས་ཆེ་སོང་ན་སེམས་སྦུ་སུ་དོག་པོ་རེད་ནས་སྙིང་རླུང་ལ་སོགས་པ་ན་འོང་གི་རེད། </a><a data-m="677791" data-d="3946">དེ་ལྟ་བུའི་འཇུར་དྲན་མ་ཡིན་པ་སེམས་མ་བཅོས་རང་བབས་སུ་བཞག་སྟེ་</a><a data-m="681737" data-d="3306">རང་ངོ་ཤེས་ཙམ་ཅིག་བྱུང་ན་དེ་ལ་གཉུག་མའི་དྲན་པ་ཟེར་རེད། </a><a data-m="685043" data-d="2503">དེའི་གཉུག་མའི་དྲན་པ་དེ་དང་མ་འབྲལ་བའི་ངང་ནས་</a><a data-m="687546" data-d="5242">རྣམ་རྟོག་ཅི་ཤར་ཐམས་ཅད་རང་གི་རྣམ་རྟོག་གི་ངོ་བོ་རང་ངོ་ཡིན་པར་ངོ་ཤེས་པར་བྱས་ནས། </a><a data-m="692788" data-d="5725">རྣམ་རྟོག་<span class="hesit">(ཤར་འཆར་བ་)</span><span class="changed">འཆར་</span><span class="changed">ཤར་</span><span class="changed">བ་</span>དེ་གྲོལ། གྲོལ་ཚར་དུས་རྣམ་རྟོག་གི་རྗེས་མཐུད་ཐུབ་ཀྱི་མ་རེད། </a><a data-m="698513" data-d="4956">བག་ཆགས་ཀྱི་རྗེས་མཐུད་མེད་པའི་ངང་ནས་དཔེར་ན་ཆུ་ལ་རི་མོ་བྲིས་པ་ལྟར་སྐྱོང་དགོས་པས་ན་</a><a data-m="703469" data-d="5315">དེ་ཆུ་ལ་རི་མོ་ཨ་ལྟ་བུ་ཅིག་བྲིས་དང༌། མགོ་བྲིས་ཚེ་ཡང་དཔུང་པ་ཞིག་འགྲོ་<span class="changed">གི་</span><span class="changed">རེད།</span> </a><a data-m="708784" data-d="1969">དཔུང་པ་བྲིས་ཚེ་མགོ་ཞིག་འགྲོ་ཀྱི་རེད་དུས། </a><a data-m="710753" data-d="3574">དཔེ་དེ་བཞིན་དུ་རྣམ་རྟོག་དགེ་བ་ཅིག་སྐྱེས་ཡོད་ནའང་དེའི་ངོ་བོ་ཆོས་ཉིད་དུ་དག</a><a data-m="714327" data-d="3670">མི་དགེ་བ་ཅིག་སྐྱེས་ཡང་ཆོས་ཉིད་ཀྱི་ངོ་བོར་གྲོལ་ཏེ་སྐྱོང་དགོས་པས་ན། </a><a data-m="717997" data-d="6250">ངོ་ཤེས་ངང་ལ་རྗེས་མཐུད་མེད། དེ་ཡི་ཚེ་ན་རྣམ་རྟོག་གང་སྐྱེས་པ་ཐམས་ཅད་རང་གྲོལ་དུ་ཟེར་དུས་</a><a data-m="724247" data-d="3832">རྣམ་རྟོག་ཁོ་རང་ལ་གཉེན་པོ་རེ་རེ་དགོས་མ་རེད། </a><a data-m="728079" data-d="3696">རྣམ་རྟོག་ཁོ་རང་གི་ངོ་བོ་སྟོང་པ་རེད། དེའི་ངོ་བོ་དེ་ངོ་ཤེས་ན། </a><a data-m="731775" data-d="3987">སྟོང་པ་དེ་ལ་བཟུང་ཐུབ་ནས་བཟུང་སྟེ་རྣམ་རྟོག་དེ་གྲོལ་འགྲོ་རེད། </a><a data-m="735762" data-d="7651">དེ་རང་གྲོལ་དུ་དག་འགྲོ་ན་ཆོས་ཉིད་ཀྱི་ལྟ་བ་གདེང་གྲོལ་ཐོག་ཏུ་བཅའ་བ་དེ་རེད་ཀྱི་རེད། </a><a data-m="743413" data-d="2710">རང་གྲོལ་དུ་མ་དག་ན་ནི་དགེ་བའི་རྣམ་རྟོག་འདི་</a><a data-m="746123" data-d="5358">འགྱུ་དང་སྡིག་པའི་རྣམ་རྟོག་འདི་འགྱུ་ངོ་ཤེས་པ་ཙམ་གྱི་འཁྲུལ་པའི་ལས་རྒྱུན་མི་ཆད་པས། </a><a data-m="751481" data-d="3648">ངོ་ཤེས་པ་དང་མཉམ་དུ་རིག་པ་རང་ངོ་གཅེར་གྱིས་མཐོང་བ་དང༌། </a><a data-m="755129" data-d="4512">རྣམ་རྟོག་གྲོལ་ཚུལ་དེ་ལ་སྔར་འདྲིས་ཀྱི་མི་དང་འཕྲད་པ་ལྟ་བུའི་རྣམ་རྟོག་གྲོལ་བ་དང་གཅིག །</a><a data-m="759641" data-d="3987">སྦྲུལ་མདུད་རང་སར་གྲོལ་བ་ལྟ་བུའི་རྣམ་རྟོག་གྲོལ་བ་དང་གཉིས། </a><a data-m="763628" data-d="3438">ཁང་སྟོང་དུ་རྐུན་མ་ཞུགས་བ་ལྟ་བུའི་རྣམ་རྟོག་གྲོལ་ཚུལ་གསུམ་ཡོད་གསུང་</a><a data-m="767066" data-d="4705">དེའི་ནང་ནས་སྔར་འདྲིས་ཀྱི་མི་དང་འཕྲད་པ་ཟེར་མཁན་དེ་ག་འདྲ་རེད་ཟེར་ན་</a><a data-m="771771" data-d="2742">སྔར་ནས་ངོ་ཤེས་འདྲིས་སོང་གི་མི་ཅིག་ཡིན་ན། </a><a data-m="774513" data-d="3263">མི་སྟོང་ཕྲག་མང་པོ་གཅིག་གི་<span class="hesit">(འཕྲོས་སུ་)</span><span class="changed">ཁྲོད་</span><span class="changed">དུ་</span>དེ་གནས་ཡོད་ན། </a><a data-m="777776" data-d="2956">འདི་ངའི་ངོ་ཤེས་དེ་རེད་བསམ་སྟེ་ངོས་ཟིན་འགྲོ་གྱི་རེད། </a><a data-m="780732" data-d="3690">ངོ་ཤེས་ཚར་ན་དེ་ལ་སྐད་ཆ་ལབ་ཀྱི་རེད། གཞན་བཤད་ཀྱི་མ་རེད། </a><a data-m="784422" data-d="4925">དཔེ་དེ་བཞིན་དུ་ད་ལྟ་ལས་དང་པོ་པའི་སྐབས་སུ་རྣམ་རྟོག་དེ་ངོ་ཤེས་པས་གྲོལ། </a><a data-m="789347" data-d="4869">ངོ་ཤེས་མ་ཐག་ཏུ་ཆོས་ཉིད་ཀྱི་ངང་དུ་གྲོལ་ན་རྣམ་རྟོག་ཆགས་སྡང་གི་རྟོག་པ་སྐྱེས་ནའང་</a><a data-m="794216" data-d="2901">ཆགས་སྡང་གི་རྗེས་མཐུད་དེ་ཡོད་མ་རེད། དད་པ་མོས་གུས་<span class="unsure">དེ་</span>ཡིན་ན། </a><a data-m="797117" data-d="5244">དེ་ཡི་རྗེས་མཐུད་དེ་མེད་དུས་རྗེས་མེད་དུ་རྟོགས་པ་གཅིག་གནད་དུ་ཆེ་བས་གྲོལ་ཆའི་ཆོས་སྐུ་ངོས་བཟུང༌། </a><a data-m="802361" data-d="4262">དཔེར་ན་ཆུ་ལ་རི་མོ་ད་ལྟ་བྲིས་པ་ད་ལྟ་ཞིག་ནས་རི་མོ་བྲི་བ་དང༌། </a><a data-m="806623" data-d="4160">རི་མོ་ཡལ་བ་དུས་མཉམ་པ་ལྟར་དུ་རྣམ་རྟོག་སེམས་ལས་སྐྱེས་པ་དང༌། </a><a data-m="810783" data-d="4596"><span class="hesit">(རྣམ་རྟོག་གྲོལ་བ་གཉིས་དུས་མཉམ་ལྟར་དུ་རྣམ་རྟོག་སེམས་ལས་སྐྱེས་པ་དང་)</span> རྣམ་རྟོག་གྲོལ་བ་དུས་མཉམ་དུ་སོང་ནས་རང་ཤར་རང་གྲོལ་རྒྱུན་ཆད་མེད་པ་ཡིན་པའི་ཕྱིར་ན། </a><a data-m="815379" data-d="4177">དཔེར་ན་ཆུ་ལ་རི་མོ་བཞིན་ཞེས་གསུངས་དེས་ན་རྣམ་རྟོག་ཤར་བ་དེ་ལ་</a><a data-m="819556" data-d="2542">རྣམ་རྟོག་ཡོད་མི་ཉན་བསམ་ཕར་བཀག་ཉན་མ་རེད། </a><a data-m="822098" data-d="3151">མི་བཀག་པར་རྣམ་རྟོག་ཇི་ཤར་ཤར་དུ་བཅུག་ལ། </a><a data-m="825249" data-d="3628">ཤར་བའི་ངོ་བོ་དེ་ལ་གཉུག་མའི་དྲན་པས་རྩིས་ཟིན་ན་</a><a data-m="828877" data-d="5351">ཆོས་ཉིད་ཀྱི་ཀློང་དུ་དག་པ་དཔེར་ན་རྗེ་བཙུན་མི་ལ་ལ་ཉ་མ་དཔལ་དར་འབུམ་གྱི་ཞུས་པ་ལྟ་བུ་</a><a data-m="834228" data-d="5545">སེམས་ཉིད་སྒོམ་དུ་བཏུབ་ལགས་ཀྱང༌། རྣམ་རྟོག་སྒོམ་དུ་མ་བཏུབ་ཞུས་དུས། </a><a data-m="839773" data-d="3823">རྣམ་རྟོག་སེམས་ཀྱི་ཆོ་འཕྲུལ་ཡིན། རྣམ་རྟོག་མེད་པའི་ངང་དུ་བཞག །</a><a data-m="843596" data-d="2205">གསུངས་རྣམ་རྟོག་གྲོལ་སོང་བའི་ངང་དུ་ཞོག་གསུང་རེད། </a><a data-m="845801" data-d="4454">དེ་ལྟ་བུ་ལམ་འཁྱེར་ཉིད་ཉམས་ལེན་གྱི་གནད་དུ་འཇོག་དགོས་པས་ན་</a><a data-m="850255" data-d="3571">རང་ཤར་རང་གྲོལ་ཏེ་རྣམ་རྟོག་ཁོ་རང་ཤར་ཡང་ག་ནས་ཤར་རེད་ཟེར་ན་</a><a data-m="853826" data-d="4150">ཆོས་ཉིད་ཀྱི་ངང་ནས་ཤར་འོང་རེད། གྲོལ་ཡང་ག་ན་གྲོལ་རེད་ཟེར་ན་</a><a data-m="857976" data-d="4248">ཆོས་ཉིད་ཀྱི་ངང་དུ་གྲོལ་རེད། མཐའ་ཡི་རྒྱ་མཚོའི་རྦ་རླབས་དེ་ཚུར་འཕྲོ་འོང་དུས་</a><a data-m="862224" data-d="1343">འོང་རྒྱ་མཚོ་ཁོ་རང་ལས་འཕྲོ་འོང་གི་རེད། </a><a data-m="863567" data-d="3036">ཕར་ཐིམ་ནའང་རྒྱ་མཚོ་ཁོ་རང་ལ་ཐིམ་འགྲོ་བ་ལྟར་རྒྱུན་ཆད་མེད། </a><a data-m="866603" data-d="5236">དེ་ལྟར་རྣམ་རྟོག་ཆོས་སྐུའི་རྩལ་འབྱོང་བས་རྟོག་པ་གང་ཤར་རིག་པའི་རྩལ་སྦྱོང་དུ་འཆར་ཞིང་</a><a data-m="871839" data-d="4090">དུག་ལྔའི་རྣམ་རྟོག་ཅི་ཙམ་རག་པ་ཤུགས་ཆེན་པོ་སྐྱེས་ཀྱང་</a><a data-m="875929" data-d="3035">ཉམས་ལེན་གྱི་གདེངས་ཐོབ་པའི་གང་ཟག་ཡིན་ན་</a><a data-m="878964" data-d="1896">ག་ཚོད་ཉོན་མོངས་ཤུགས་ཆེན་པོ་ཅིག་སྐྱེས་ནའང་</a><a data-m="880860" data-d="2667">དེའི་ངོ་བོ་དེས་རྟོག་པ་དེའང་ཡར་འབོགས་ཐོན་གྱི་རེད། </a><a data-m="883527" data-d="4065">གྲོལ་བའི་རིག་པ་གསལ་ངར་དང་ལྡན་པར་འཆར་བར་གྱུར་བའི་ཕྱིར་ན། </a><a data-m="887592" data-d="6283">ཅི་ཤར་རིག་སྟོང་རྗེན་པའི་ཟས། ཟེར་དུས་དཔེར་ན་མི་ལྟོགས་པ་ཅིག་ཡོད་ན་</a><a data-m="893875" data-d="4260">ཟས་གང་ཟོས་བཞག་ནའང་ཡིད་ཁར་མི་འོང་བ་ཅིག་ཡོད་ཀྱི་མ་རེད། </a><a data-m="898135" data-d="2691">དཔེ་དེ་བཞིན་དུ་རྣམ་རྟོག་བཟང་ངན་གང་ཤར་ནའང་</a><a data-m="900826" data-d="4395">རིག་སྟོང་གི་ཀློང་དུ་གྲོལ་ཐུབ་པ་ཅིག་རེད་<span class="hesit">(པོད་)</span><span class="changed">སོང་</span>ན། དེ་རྗེན་པའི་ཟས་ཟེར། </a><a data-m="905221" data-d="3862">རྣམ་རྟོག་གང་རྒྱུ་ཚད་ཐམས་ཅད་རིག་ངོ་ཟང་ཐལ་གྱི་ངང་ལས་</a><a data-m="909083" data-d="4991">རིག་པ་རང་རྩལ་དུ་འཆར་བའི་ཚེ་ན་དགེ་བའི་རྣམ་རྟོག་ཡིན་ན་བླངས་དགོས་རྒྱུ། </a><a data-m="914074" data-d="3272">སྡིག་པའི་རྣམ་རྟོག་ཡིན་ན་སྤངས་དགོས་རྒྱུ་བླང་དོར་མེད་པར་སྐྱོང་བས་</a><a data-m="917346" data-d="4189">ཤར་དུས་གྲོལ་བ་སྐྱེས་པས་ཆོས་སྐུའི་ཡོ་ལང་སྟེ་ངོས་བཟུང་བཞག་ན་དཔེར་ན་</a><a data-m="921535" data-d="5137">སྦྲུལ་ཞིག་མདུད་པ་རྒྱབ་ན་སྦྲུལ་གྱི་གཟུགས་པོ་དེ་<span class="hesit">(གཉན་)</span><span class="changed">མཉེན་</span><span class="changed">ཆེ་</span>བའི་དབང་གིས་</a><a data-m="926672" data-d="4299"><span class="unsure">མདུད་པ་</span>རང་གིས་རང་བཤིག་འགྲོ་བ་མ་གཏོགས་མི་ལྟ་བུ་རོགས་གཞན་གྱིས་དཀྲོལ་དགོས་ཀྱི་མ་རེད། </a><a data-m="930971" data-d="4586">དཔེ་དེ་བཞིན་དུ་རྣམ་རྟོག་<span class="hesit">(ཅོ་)</span><span class="changed">ཁོ་</span>རང་ཤར་མ་ཐག་ཏུ་ཆོས་ཉིད་ཀྱི་སྦུབ་དེ་ལ་</a><a data-m="935557" data-d="6179">རྣམ་རྟོག་ཁོ་རང་གི་ཁོ་རང་ཕར་གྲོལ་འགྲོ་ལེ་རེད་དུས་སྦྲུལ་མདུད་རང་སར་གྲོལ་བ་ལྟ་བུ་ཟེར་བ་དེ་ཡིན། </a><a data-m="941736" data-d="3759">དེ་རེད་སོང་ན་རྣམ་རྟོག་ཤར་ཚར་ཆོས་སྐུའི་ཡོ་ལང་ལས་མ་འདས་པས་</a><a data-m="945495" data-d="5383">ཇི་འགྱུར་ཆོས་སྐུ་རྒྱལ་པོའི་རྩལ་སེམས་ཀྱི་རྟོག་པའི་ངོ་བོ་དེ་མངོན་སུམ་མ་རིག་ནས་</a><a data-m="950878" data-d="2786">འཁྲུལ་པའི་གཟུགས་དེ་ཡི་འཁྲུལ་སྣང་མང་པོ་ཡོད་པས་</a><a data-m="953664" data-d="5048">རིག་པ་ཡེ་ཤེས་ཆོས་སྐུའི་ཀློང་དུ་<span class="changed">དག་</span><span class="changed">པས།</span><span class="changed"> འོད་</span><span class="changed">གསལ་</span><span class="changed">དུ་</span><span class="changed">སྣང་</span><span class="changed">བ་</span><span class="changed">རྒྱུན་</span><span class="changed">ཆད་</span><span class="changed">མེད་</span><span class="changed">པའི་</span><span class="changed">ངང་</span><span class="changed">དུ།</span> </a><a data-m="958712" data-d="1996">རྣམ་རྟོག་འགྱུ་བ་གང་སྐྱེས་ཐམས་ཅད་ཀྱང་</a><a data-m="960708" data-d="5088">རང་ངོ་སྟོང་པ་ཡིན་པས་ན་རྗེས་མེད་རང་དག་ཨ་ལ་ལ་ཞེས་གསུངས་པ་ཡིན་<span class="hesit">(ནོ།)</span><span class="changed">པས་</span></a><a data-m="965796" data-d="3069"><span class="changed">རྣམ་</span><span class="changed">རྟོག་</span><span class="changed">རྗེས་</span><span class="changed">ཤེས་</span><span class="changed">མེད་</span><span class="changed">པར་</span><span class="changed">ཕར་</span><span class="changed">དག་</span><span class="changed">སོང་</span><span class="changed">ན།</span> </a><a data-m="968865" data-d="3293"><span class="changed">ལས་</span><span class="changed">མི་</span><span class="changed">བསགས་</span><span class="changed">པ་</span><span class="changed">དང་</span><span class="changed">ཆོས་</span><span class="changed">ཉིད་</span><span class="changed">གསལ་</span><span class="changed">འདེབས་</span><span class="changed">ཀྱི་</span><span class="changed">ཚུལ་</span><span class="changed">དུ་</span><span class="changed">འོང་</span><span class="changed">བ་</span><span class="changed">ཡིན་</span><span class="changed">པས་</span></a><a data-m="972158" data-d="2510"><span class="changed">དེ་</span><span class="changed">ངོ་</span><span class="changed">མཚར་</span><span class="changed">ཆེན་</span><span class="changed">པོ་</span><span class="changed">ཡིན་</span><span class="changed">ཞེས་</span><span class="changed">སོ།</span> </a><a data-m="984348" data-d="3644">༈ བྱང་ཆུབ་མཆོག་ཏུ་ཐུགས་བསྐྱེད་པ་གསལ་བཏབ་སྟེ་གསན་པར་གནང་བ་ཞུ། </a><a data-m="987992" data-d="3985">གང་གསན་པར་བྱ་བའི་ཆོས་ལ་རྫོགས་པ་ཆེན་པོའི་ལྟ་སྒོམ་སྤྱོད་གསུམ་གྱི་མན་ངག་</a><a data-m="991977" data-d="5879">ཚིག་གསུམ་གྱི་ནང་དུ་གནད་དུ་བསྡུ་བ་ལས། དང་པོ་ལྟ་བ་ངོ་རང་ཐོག་ཏུ་སྤྲོད་པ་དང༌། </a><a data-m="997856" data-d="2863">སྒོམ་པ་ཐག་གཅིག་ཐོག་ཏུ་བཅད་པ་གཉིས་སོང་ཟིན་ཏེ། </a><a data-m="1000719" data-d="2914">གསུམ་པ་སྤྱོད་པ་གདེང་གྲོལ་ཐོག་ཏུ་བཅའ་བ་ལ། </a><a data-m="1003633" data-d="4254">དེ་ལྟ་བུའི་རྣལ་འབྱོར་པ་ཉམས་ལེན་ཡུན་རིང་པོ་སྐྱོང་བའི་ཚེ་ན་</a><a data-m="1007887" data-d="4777"><span class="changed">ན་</span>ཚ་སྐྱིད་སྡུག་དགའ་སྡུག་བཟང་ངན་ཉམས་རྟོགས་པ་ལ་སོགས་པ་གང་ཤར་ནའང༌། </a><a data-m="1012664" data-d="3380">དེ་ཐམས་ཅད་ཉམས་ལེན་གྱི་གྲོགས་སུ་ལམ་དུ་འཁྱེར་དགོས་ཀྱི་རེད། </a><a data-m="1016044" data-d="4159">དེའི་ལམ་འཁྱེར་ལ་ཡུན་རིང་བར་གོམས་པའི་ཚེ་ན་རྣམ་རྟོག་སྒོམ་དུ་ཤར་ཟེར་དུས་</a><a data-m="1020203" data-d="2904">རྣམ་རྟོག་གི་སྒོམ་གྱི་གྲོགས་བྱེད་པ་མ་གཏོགས་རྣམ་རྟོག་གི་སྒོམ་</a><a data-m="1023107" data-d="3280">ཕར་མེད་པར་བྱེད་མ་ཐུབ་པས་ན་སྒོམ་དུ་ཤར། </a><a data-m="1026387" data-d="2546">གནས་འགྱུའི་བར་ལག་འགྱེལ་ཟེར་དུས་གནས་པ་དང༌། </a><a data-m="1028933" data-d="5134">འགྱུ་བ་གཉིས་ཀྱི་བར་ལག་གནས་པ་དེ་ཤུགས་ཆེ་ནས་འགྱུ་བ་རང་དག་ཏུ་འགྲོ་བས་</a><a data-m="1034067" data-d="3615">གནས་འགྱུའི་བར་ལག་འགྱེལ་བས་ཤར་བས་གནས་ལ་གནོད་གསུང་དུས་</a><a data-m="1037682" data-d="3498">རྣམ་རྟོག་ག་ཚོད་ཤར་ནའང་སེམས་གནས་པའི་ངོ་བོ་ལ་མི་གནོད་པས་ན་</a><a data-m="1041180" data-d="3971">ནམ་མཁའ་ལ་སྤྲིན་པ་ག་ཚོད་ཡོད་ནའང་ནམ་མཁའ་རང་ཕོ་འགྱུར་ཡོད་མ་རེད་དུས། </a><a data-m="1045151" data-d="3347">དཔེ་དེ་ལྟ་བུ་ཡིན་པས་ན་འཆར་ལུགས་སྔར་དང་འདྲ་བ་གསུང༌། </a><a data-m="1048498" data-d="3823">རྣལ་འབྱོར་པ་དང་འཇིག་རྟེན་པ་གཉིས་རྣམ་རྟོགས་ཤར་ལུགས་ལ་གཅིག་པ་མ་གཏོགས་</a><a data-m="1052321" data-d="4926">སོ་སོ་མེད་ན་ཡང་དེ་ཡི་ཚེ་ན་རྩལ་གྱི་རྣམ་རྟོག་དེ་ལ་</a><a data-m="1057247" data-d="3071">འཇིག་རྟེན་པས་དགའ་སྡུག་རེ་དོགས་མང་པོ་བྱེད་པས་ན་</a><a data-m="1060318" data-d="3425">འཆར་ཚུལ་ཐ་མལ་པའི་སྐྱེ་བོ་གཞན་དང་འདྲ་གི་རེད། </a><a data-m="1063743" data-d="3999">ཐ་མལ་པ་རྣམས་ཀྱིས་རྣམ་རྟོག་ངན་པ་དེ་ཕར་དགག་བཟང་པོ་དེ་ཚུར་སྒྲུབ། </a><a data-m="1067742" data-d="2949">དེ་ལ་ཨ་འཐས་སུ་ཤར་ཏེ་བདེན་པར་ཞན་འགྲོ་དུས་</a><a data-m="1070691" data-d="4441">དགེ་སྡིག་གི་འདུ་བྱེད་ཀྱི་ལས་གསོག་པའི་ཆགས་སྡང་གི་གཞན་དབང་དུ་གྱུར་པ་དེ་ལྟ་བུ་རེད། </a><a data-m="1075132" data-d="2521">རྣལ་འབྱོར་པ་ལ་རྣམ་རྟོག་ཤར་ཤར་གི་རེད། </a><a data-m="1077653" data-d="1782">ཐ་མལ་པ་དང་ཁྱད་མེད་ཤར་གྱི་རེད་དེ། </a><a data-m="1079435" data-d="2977">རྣལ་འབྱོར་པར་རྣམ་རྟོག་ཤར་འོང་བའི་དུས་ནས་</a><a data-m="1082412" data-d="4993">རྣམ་རྟོག་ཁོ་རང་གི་ཁོ་རང་གྲོལ་བ་བྱེད་པ་ཡིན་པའི་ཕྱིར་ན་ཤར་གྲོལ་དུས་མཉམ་དུ་འདྲེས། </a><a data-m="1087405" data-d="3673">རྣམ་རྟོག་གྲོལ་ཚུལ་ལའང་དང་པོ་རྣམ་རྟོག་འདི་ཤར་འདི་མི་ཤར་བ་མེད་པས་</a><a data-m="1091078" data-d="3595">རྣམ་རྟོག་ངོ་ཤེས་ཤར་དུས་ཤར་བ་རང་གི་ངོ་བོ་དེ་ལ་བལྟས་ནས་</a><a data-m="1094673" data-d="3110">རྣམ་རྟོག་སྟོང་པ་ཉིད་ཡིན་པའི་དབང་གིས་རང་ཤར་རང་གྲོལ་དུ་འགྲོ། </a><a data-m="1097783" data-d="6077">རྣམ་རྟོག་ངོ་ཤེས་པས་གྲོལ་བ་སྔར་འདྲིས་ཀྱི་མི་དང་འཕྲད་པ་ལྟ་བུ་ཟེར་<span class="changed">དེ་</span>རེད། </a><a data-m="1103860" data-d="3461">བར་དུ་རྣམ་རྟོག་ཁོ་རང་ལ་གཉེན་པོ་གཞན་འཚོལ་མི་དགོས་པ་</a><a data-m="1107321" data-d="3809">རྣམ་རྟོག་རང་གི་རང་གྲོལ་བ་སྦྲུལ་གཟུགས་པོ་མཉེན་པོ་རེད་སོང་<span class="hesit">(ཚེ་)</span><span class="changed">བས་</span></a><a data-m="1111130" data-d="3687">གཟུགས་པོ་མདུད་པ་བྱས་བཞག་ན་ཁོ་རང་གི་མདུད་པ་ཁོ་རང་གི་བཤིག་ཐུབ་ཀྱི་རེད་དུས། </a><a data-m="1114817" data-d="4026">དེའི་ཕྱིར་ན་སྦྲུལ་གྱི་མདུད་པ་ལྟར་ཐ་མལ་རྣམ་རྟོག་རང་གྲོལ་བ་དང༌། </a><a data-m="1118843" data-d="4475">ཐ་མ་ཡིན་ན་རྣམ་རྟོག་ཕན་མེད་གནོད་མེད་དུ་གྲོལ་བ་ཁང་སྟོང་དུ་རྐུན་མ་ཞུགས་པ་ལྟ་བུ་ཟེར། </a><a data-m="1123318" data-d="2041">ཁང་པ་སྟོང་པ་གཅིག་གི་ནང་དུ་རྐུན་མ་སོང་ན། </a><a data-m="1125359" data-d="3122">ཁང་པའི་ནང་ནོར་ཤོར་རྒྱུ་ཡོད་མ་རེད། རྐུན་མ་ལ་ཐོབ་རྒྱུ་ཡོད་མ་རེད། </a><a data-m="1128481" data-d="4596">དཔེ་དེ་བཞིན་དུ་རྣལ་འབྱོར་པ་ལ་མར་ཆགས་སྡང་རྨོངས་གསུམ་གྱི་རྟོག་པ་སྐྱེས་ནའང་འདྲ། </a><a data-m="1133077" data-d="3112">ཡར་དད་པ་དང་སྙིང་རྗེ་མོས་གུས་ལ་སོགས་པ་སྐྱེས་ནའང་འདྲ། </a><a data-m="1136189" data-d="5243">དེ་ཐམས་ཅད་ཀྱི་ཆོས་ཉིད་རིག་པའི་ངོ་བོ་དེ་ལ་ཕན་གནོད་དང་དགག་སྒྲུབ་གང་ཡང་མེད་པ་ཡིན་པས་ན་</a><a data-m="1141432" data-d="3754">གྲོལ་ལུགས་ཀྱི་གནད་དང་ལྡན་པས་ན། གྲོལ་ལུགས་ཁྱད་པར་གནད་དུ་ཆེ། </a><a data-m="1145186" data-d="2589">རྣམ་རྟོག་ངོ་ཤེས་པ་ཙམ་གྱི་གྲོལ་ཐུབ་ཀྱི་མ་རེད་དེ། </a><a data-m="1147775" data-d="4637">རྣམ་རྟོག་གི་ངོ་བོ་སྐྱེ་བ་མེད་པ། དགག་པ་མེད་པ། གནས་པ་མེད་པ་ཤེས་སོང་<span class="hesit">(ནས་)</span><span class="changed">ན་</span></a><a data-m="1152412" data-d="3284">རྣམ་རྟོག་དེའི་བསླུ་ཐུབ་ཀྱི་མ་རེད་དུས། གྲོལ་ལུགས་ཁྱད་པར་གནད་དུ་ཆེ། </a><a data-m="1155696" data-d="5602">དེས་ན་ཇི་སྐད་དུ། སྒོམ་པ་ཤེས་ཀྱང་གྲོལ་མ་ཤེས། བསམ་གཏན་ལྷ་དང་ཅི་མ་འདྲ། ཟེར་དུས་བཟུང་སྟེ་</a><a data-m="1161298" data-d="4325">སེམས་མི་གཡོ་བ་གཞི་གནས་ལ་སོགས་པ་བསྒོམ་བསྡད་ན་བསྒོམ་ཤེས་ཀྱི་རེད་དེ། </a><a data-m="1165623" data-d="1936">གཞི་གནས་ལ་གྲོལ་ལུགས་ཀྱི་གདེང་ཡོད་མ་རེད། </a><a data-m="1167559" data-d="3351">གྲོལ་ལུགས་ཀྱི་གདེང་མེད་ན་ཁམས་གོང་མ་བསམ་གཏན་གཟུགས་མེད་ཀྱང་</a><a data-m="1170910" data-d="2995">ཞི་གནས་ཀྱི་ཏིང་ངེ་འཛིན་ལ་ཕར་མནལ་ཁུག་པ་ལྟ་བུ་རེད་འགྲོ་གི་རེད། </a><a data-m="1173905" data-d="2956"><span class="changed">དེ་</span><span class="changed">འདྲ་</span><span class="changed">ཡིན་</span><span class="changed">དུས་</span><span class="changed">ཁམས་</span><span class="changed">གསུམ་</span><span class="changed">འཁོར་</span><span class="changed">བ་</span><span class="changed">ལས་</span><span class="changed">གཏན་</span><span class="changed">དུ་</span><span class="changed">གྲོལ་</span><span class="changed">ཤེས་</span><span class="changed">ཀྱི་</span><span class="changed">མ་</span><span class="changed">རེད།</span> </a><a data-m="1176861" data-d="4010">རྫོགས་པ་ཆེན་པོའི་རྣལ་འབྱོར་པ་ཡིན་ན་གྲོལ་ལུགས་ཀྱི་གནད་ཡོད་པ་དེ་ལ་བརྟེན་ཏེ་</a><a data-m="1180871" data-d="2617">གཞི་གནས་ཀྱི་གནས་ཆ་རྒྱ་ཆེན་པོ་ཅིག་མེད་ནའང༌། </a><a data-m="1183488" data-d="5322">གྲོལ་ལུགས་རང་གྲོལ་གྱི་གནས་ཡོད་པ་དེ་ལ་བརྟེན་ཏེ་འཁོར་བའི་རྩ་བ་ནས་འདོན་ཐུབ་ཀྱི་རེད། </a><a data-m="1188810" data-d="3009">དེའི་ཕྱིར་ན་གྲོལ་ལུགས་ཀྱི་གནད་འདི་ལྟ་བུ་དང་མི་ལྡན་པས་</a><a data-m="1191819" data-d="5827"><span class="changed">སྒོམ་</span>ཞི་གནས་ཀྱི་བསམ་གཏན་ཙམ་ལ་ཉིན་མཚན་འཁོར་ཡུག་ཏུ་ཞི་གནས་ཀྱི་ངང་དུ་གཉིད་ཁུག་པ་ལྟ་བུ་བྱུང་ན། </a><a data-m="1197646" data-d="2379">དེ་ལྟ་སྒོམ་གྱི་གདེང་ཆེན་པོ་ཡིན་པ་འདུག་བསམ་སྟེ་</a><a data-m="1200025" data-d="2750">གདེང་འཆའ་བ་དག་ནི་ཁམས་གོང་མ་ཟེར་དུས་</a><a data-m="1202775" data-d="2984">གཟུགས་ཅན་ཁམས་དང་གཟུགས་མེད་ཁམས་ཀྱི་བསམ་གཏན་དུ་གོལ་ལ། </a><a data-m="1205759" data-d="3218">གནས་ན་གནས་པའི་རང་ངོ་ཤེས་ཏེ་ཆོས་ཉིད་རྗེན་པ་ལ་ཕུད། </a><a data-m="1208977" data-d="2870">འགྱུ་ན་འགྱུ་བའི་རང་ངོ་ཤེས་ཏེ་འགྱུ་བ་རང་དག་ལ་སོང༌། </a><a data-m="1211847" data-d="4470">དེ་རེད་དགོས་རེད་མ་གཏོགས་པའི་གནས་འགྱུ་ངོ་ཤེས་ཙམ་ཞིག་གིས་ཆོག་པར་འདོད་པ་རྣམས་ནི་</a><a data-m="1216317" data-d="2113">འཁྲུལ་རྟོག་ཐ་མལ་པ་དང་ཁྱད་མེད་པས་</a><a data-m="1218430" data-d="3305">གནས་འགྱུ་ངོ་ཤེས་པ་ཙམ་གྱི་ཆགས་སྡང་གི་རྐྱེན་ཐུབ་ཀྱི་མ་རེད། </a><a data-m="1221735" data-d="3235">སྟོང་ཉིད་དང་ཆོས་སྐུ་ལ་སོགས་པའི་བློ་བྱས་ཀྱི་རྒྱས་འདེབས་ཟེར། </a><a data-m="1224970" data-d="3598">རྣམ་རྟོག་སྟོང་པ་<span class="changed">ཉིད་</span>རེད་ཅེས་ཁྲིད་ཀྱི་ནང་དུ་གསུང་<span class="hesit">(བཞག་དུས་)</span><span class="changed">པའི་</span></a><a data-m="1228568" data-d="3016">སྟོང་པ་ཡིན་གྱི་རེད་བསམ་པ་ཙམ་ཞིག་གི་མོས་པ་བྱས་བཞག་ན་</a><a data-m="1231584" data-d="5575">འདུ་བྱེད་ཀྱི་ལས་<span class="changed">ཉོན་</span>མི་གསོག་<span class="hesit">(པ་ཅིག་)</span><span class="changed">རྒྱུ་</span>དང༌། བདག་འཛིན་གྱི་གཉེན་པོ་འགྲོ་ཀྱི་མ་རེད་དུས་</a><a data-m="1237159" data-d="4838">དེའི་ཕྱིར་ན་རྒྱས་འདེབས་པ་དག་ཀྱང་རྐྱེན་ངན་དང་འཕྲད་ཚེ་གཉེན་པོའི་རང་མཚང་སྟོན་ཟེར། </a><a data-m="1241997" data-d="4034">དཔེར་ན་རྐྱེན་ངན་དང་འཕྲད་འོང་ན་ཆགས་སྡང་རང་མཚན་དུ་སྐྱེ་འོང་གི་རེད་དུས་</a><a data-m="1246031" data-d="4841">རང་མཚང་སྟོན་པས་ན་རང་ཚུགས་མི་ཐུབ་<span class="hesit">(ཅིང་)</span><span class="changed">པས་</span><span class="changed">ན་</span>གྲོལ་ལུགས་ཀྱི་གནད་འདི་ལྟ་བུ་མེད་ན་</a><a data-m="1250872" data-d="3505">སྒོམ་པ་ཐམས་ཅད་བློས་བྱས་ཡིད་དཔྱོད་ཀྱི་བསྒོམ་པ་ཟེར་ན་འཁྲུལ་པའི་ལམ་ཡིན་ཟེར། </a><a data-m="1254377" data-d="4440">རྫོགས་པ་ཆེན་པོའི་ལམ་ནི་ཤར་གྲོལ་རང་གྲོལ་གཅེར་གྲོལ་ལ་སོགས་</a><a data-m="1258817" data-d="3448">གྲོལ་ཚུལ་གྱི་གནད་མི་འདྲ་བ་དུ་མ་མིང་དུ་བཏགས་ཀྱང༌། </a><a data-m="1262265" data-d="2753">རྣམ་རྟོག་ཁོ་རང་དོན་དུ་རང་གི་རང་གྲོལ། </a><a data-m="1265018" data-d="4276">གྲོལ་ཚར་དུས་རྣམ་རྟོག་ཆོས་ཉིད་ཀྱི་དབྱིངས་སུ་དག་སོང་དུས་</a><a data-m="1269294" data-d="3208">དགེ་སྡིག་གི་རྣམ་རྟོག་ཅི་སྐྱེས་ཡོད་ན་ཡང་དེའི་རྗེས་ཤེས་པ་དེ་ལ་</a><a data-m="1272502" data-d="3248">དེའི་འཁྲུལ་པ་དེ་བསྡད་མེད་ན་རྗེས་མེད་དུ་དག་སོང་བ་རེད་དུས་</a><a data-m="1275750" data-d="4509">རྗེས་མེད་དུ་དག་པའི་གྲོལ་ཚུལ་འདི་ཡང་རང་གྲོལ་མངོན་སུམ་དུ་རྟོགས་པའི་གནད་གཅིག་ཡིན་པ་</a><a data-m="1280259" data-d="3065">རང་བཞིན་རྫོགས་པ་ཆེན་པོའི་ཁྱད་ཆོས་ཐུན་མོངས་མ་ཡིན་པ་ཡིན་པས། </a><a data-m="1283324" data-d="5678">དེ་ལྟ་བུའི་མན་ངག་དང་ལྡན་ན་<span class="changed">གསུངས་</span><span class="changed">དུས།</span><span class="changed"> རྣམ་</span><span class="changed">རྟོག་</span><span class="changed">སྐྱེ་</span><span class="changed">མེད་</span><span class="changed">དུ་</span><span class="changed">གྲོལ་</span><span class="changed">བའི་</span><span class="changed">མན་</span><span class="changed">ངག་</span><span class="changed">དང་</span><span class="changed">ལྡན་</span><span class="changed">ན།</span> </a><a data-m="1289002" data-d="3276">རྣལ་འབྱོར་པ་དེའི་རྒྱུད་ལ་ཉོན་མོངས་དང་རྣམ་རྟོག་གང་སྐྱེས་ཀྱང༌། </a><a data-m="1292278" data-d="5522">ཉོན་མོངས་ཤུག་དྲག་པོ་སྐྱེས་ནའང་<span class="changed">འདྲ་</span>རྣམ་རྟོག་མང་པོ་ཆུ་བོའི་གཉེར་མ་ལྟ་བུ་ཞིག་བྱུང་ནའང་འདྲ། </a><a data-m="1297800" data-d="2936">དེ་ཆོས་སྐུ་དེ་ལ་ཚུར་གསོལ་འདེབས་བྱས་ལྷོད་འོང་རྒྱུ་མ་གཏོགས་པའི་</a><a data-m="1300736" data-d="2820">ཆོས་སྐུ་ལ་མེད་པར་བྱེད་རྒྱུ་མ་རེད་དུས་ཆོས་སྐུར་ལྷོང་ནས་</a><a data-m="1303556" data-d="3592">དེའི་ཆོས་སྐུར་ལྷོང་བ་དེ་ལ་བརྟེན་ཏེ་ཆོས་སྐུ་ཡར་རྩལ་རྫོགས་འོང་དུས་</a><a data-m="1307148" data-d="2702">ཟུང་འཛིན་འཁྲུལ་པའི་རྣམ་རྟོག་ཡེ་ཤེས་ཀྱི་རང་བཞིན་དུ་དག །</a><a data-m="1309850" data-d="2952">རྣལ་འབྱོར་པ་དེ་ལ་སྐྱིད་སྡུག་ལེགས་ཉེས་གང་བྱུང་ནའང་</a><a data-m="1312802" data-d="3363">དེ་ཐམས་ཅད་མེད་པར་ཆོས་ཉིད་སྟོང་པ་ཉིད་ཡིན་པས་སྟོང་པ་ཉིད་ལ། </a><a data-m="1316165" data-d="2699">ན་བ་ཚ་བ་དགའ་བ་སྡུག་པ་ཡོད་ཀྱི་མ་རེད་དུས། </a><a data-m="1318864" data-d="3102">དེའི་ཕྱིར་ན་སྐྱིད་སྡུག་ལེགས་ཉེས་གང་སྐྱེས་རྣལ་འབྱོར་དེ་ལ་</a><a data-m="1321966" data-d="4534">ཡེ་ནས་རྐྱེན་ངན་ཐམས་ཅད་ལམ་གྱི་བོགས་དོན་གྲོགས་སུ་འཆར་བར་འགྱུར་བ་མ་གཏོགས་མེད། </a><a data-m="1326500" data-d="2947">ཉོན་མོངས་པའི་འཆིང་བས་<span class="hesit">(མ་གོས་)</span><span class="changed">མི་</span><span class="changed">བཟོད་</span>པ་ལམ་དུ་བྱེད། </a><a data-m="1329447" data-d="5928">འཁོར་བ་མ་སྤང་གནས་སུ་དག་སྟེ་ཇི་སྲིད་སྲིད་ཞིའི་འཆིང་བ་ལས་གྲོལ་ཏེ་ཟེར་དུས་</a><a data-m="1335375" data-d="2469">ཁམས་གསུམ་འཁོར་བའི་ཟུང་འཛིན་རྩད་མི་ཆོད་གསུང་ནས་</a><a data-m="1337844" data-d="4928">སྲིད་པ་ལ་མི་གནས་ཞི་བ་མྱ་ངན་ལས་འདས་པའི་གོང་ཕང་ཉན་ཐོས་དང་རང་རྒྱས་ལྟ་བུ་མ་ཡིན་</a><a data-m="1342772" data-d="6167">སྲིད་ཞིའི་འཆིང་བ་ལས་གྲོལ་ཏེ་བྱར་མེད་བརྩོན་གྲུབ་དང་བྲལ་བའི་ངང་དུ་ལ་ཟླ་འོང་བ་དེ་གཅིག་པས་ན། </a><a data-m="1348939" data-d="3544">འདི་ལྡན་མ་སྒོམ་ཆོས་སྐུའི་ངང༌། གསུང་གྲོལ་ལུགས་ཀྱི་གནད་འདི་དང་ལྡན་ན་</a><a data-m="1352483" data-d="3607">རྣལ་འབྱོར་པ་དེ་ཟ་ནའང་འདྲ། ཉལ་ནའང་འདྲ། བསྡད་ནའང་འདྲ། </a><a data-m="1356090" data-d="3412">ཏིང་ངེ་འཛིན་སྒོམ་ནའང་འདྲ་ཐམས་ཅད་ཆོས་སྐུ་གཅིག་གི་ངོ་བོ་མ་གཏོགས་མེད་ཟེར། </a><a data-m="1359502" data-d="3712">དེ་ལྟ་བུ་གྲོལ་ལུགས་ཀྱི་གདེང་མེད་ན། ང་རྫོགས་པ་ཆེན་པོ་ཡིན་</a><a data-m="1363214" data-d="3741">བསམ་པའི་ལྟ་བ་མཐོ་མཐོ་བོ་དང་ལོ་དང་ཟླ་བ་མང་པོ་སྒོམ་བཞག་པའི་</a><a data-m="1366955" data-d="3959">སྒོམ་པ་ཟབ་ཟབ་མོ་ཇི་ལྟ་བུ་རྒྱུད་ན་ཡོད་པ་ང་རྒྱལ་གྱི་རློམ་ཀྱང༌། </a><a data-m="1370914" data-d="3486">རང་གི་སེམས་ལ་མི་ཕན། ཉོན་མོངས་པའི་གཉེན་པོར་མི་འགྲོ་བས་</a><a data-m="1374400" data-d="3400">ཡང་དག་པའི་ལམ་མ་ཡིན་ཏེ་བགེགས་དང་གོལ་སར་འཆོར་བ་ཡིན་ལ། </a><a data-m="1377800" data-d="3800">དེའི་ཕྱིར་ན་རང་ཤར་རང་གྲོལ་གྱི་གནད་འདི་ལྟ་བུ་དང་ལྡན་ན། </a><a data-m="1381600" data-d="2402">དེའི་ཤར་གྲོལ་གྱི་གནད་ཡོད་པའི་གང་ཟག་དེ་ལ་</a><a data-m="1384002" data-d="3543">ཀུན་མཁྱེན་ཀློང་ཆེན་རབ་འབྱམས་ཀྱིས་རྟོགས་སོང་སྙམ་པ་དེ་མ་རྟོགས་པའི་རྟགས་སོ། </a><a data-m="1387545" data-d="4392">གསུངས་པ་ལྟ་བུ་རེད་དུས་དེའི་ཕྱིར་ན་ངའི་ལྟ་བ་འདི་མཐོན་པོ་ཡིན་རྫོགས་ཆེན་གྱི་ལྟ་བ་རེད། </a><a data-m="1391937" data-d="2796">གཞན་ལས་ཁྱད་པར་འཕགས་འདུག་བསམ་རྒྱུའི་འཛིན་པ་ཡོད་མ་རེད་དུས། </a><a data-m="1394733" data-d="4160">མཐོའི་འཛིན་སྟངས་དང༌། སྒོམ་པ་ཡུན་རིང་པོ་བྱས་ན་སྒོམ་པ་ཟབ་མོ་རེད་</a><a data-m="1398893" data-d="2581">བསམ་པའི་གཏད་སོ་རྡུལ་ཕྲ་རབ་ཙམ་མེད་ཀྱང༌། </a><a data-m="1401474" data-d="3487">སྒོམ་པ་ཚད་ལྡན་རེད་སོང་བའི་དེའི་རྟགས་ལ་རྣལ་འབྱོར་པ་དེ་</a><a data-m="1404961" data-d="3744">རང་གི་རྒྱུད་ལ་གཉིས་འཛིན་གྱི་འཆིང་བ་ལས་གྲོལ་བ་མི་འགྱུར་མི་སྲིད་ཀྱི་</a><a data-m="1408705" data-d="3511">རིན་པོ་ཆེ་གསེར་གྱི་གླིང་དུ་ཕྱིན་ན་ས་རྡོ་ཕལ་ས་བཙལ་དགོས་ནའང་</a><a data-m="1412216" data-d="1740">གསེར་མ་གཏོགས་གཏན་ནས་རྙེད་ཀྱི་མ་རེད། </a><a data-m="1413956" data-d="3469">དཔེ་དེ་བཞིན་ཆོས་ཉིད་རིག་པའི་རང་པོ་ལ་བཙན་ས་ཟིན་སོང་ན། </a><a data-m="1417425" data-d="4224">གནས་འགྱུ་དང་རྣམ་རྟོག་གང་སྐྱེས་པ་ཐམས་ཅད་སྒོམ་གྱི་གྲོགས་སུ་ཤར་འགྲོ་དུས་</a><a data-m="1421649" data-d="3458">རྣལ་འབྱོར་པ་དེ་ལ་ཉོན་མོངས་ག་ཚོད་ཡོད། འཁྲུལ་པ་ག་ཚོད་ཡོད་ནའང་</a><a data-m="1425107" data-d="1753">ཡར་བོགས་འདོན་དུ་འགྱུར་འགྲོ་གི་རེད་དུས་</a><a data-m="1426860" data-d="4041">དེ་ནི་འཁྲུལ་པ་རང་མཚན་པར་ཆོས་ཉིད་རང་ཤར་རང་གྲོལ་གྱི་ངོ་བོ་ནས་བྱས་ན་</a><a data-m="1430901" data-d="2953">རྣལ་འབྱོར་པ་དེ་ལ་འཁྲུལ་པ་ལས་ངན་འདི་རེད་ཟེར་བཙལ་ཏེ་</a><a data-m="1433854" data-d="1900">ཉུག་བསྡད་ནའང་མི་རྙེད་པར་འགྱུར་བས་ན། </a><a data-m="1435754" data-d="5838"><span class="hesit">(གདོང་)</span><span class="changed">གདེང་</span>གྲོལ་ཐོག་ཏུ་བཅའ་བ་འདི་ཁོ་ན་ཉམས་ལེན་གནད་དུ་འགྲོ་མི་འགྲོའི་ཤན་འབྱེད་ཟེར་དུས་</a><a data-m="1441592" data-d="3507">དཔེར་ན་བཟོད་རྙེད་པ་ལྟ་བུ་ཡིན་པའི་ཕྱིར་ན་གནམ་ཐིག་ལྟ་བུ་ཡིན་པས། </a><a data-m="1445099" data-d="3754">དེའི་གདེང་གྲོལ་ཐོག་ཏུ་བཅའ་བ་སྟེ་གནད་གསུམ་པའོ། </a></p>
</section></article>
</div>


<p style="font-size: 26pt; text-align: center; color: brown;">༈ གོལ་ཤོར་ཚར་གཅོད་སེངྒེའི་ང་རོ་ཐོས་ཀློག་སྦྲགས་མ།</p>
<p id="golshor-tsarcho" style="font-size: 26pt; color: brown;">སྒྲ་གཅིག་པུའོ།</p>  
<audio id="hyperplayer27" style="position:relative; width:97%" src="https://d3ctxlq1ktw2nl.cloudfront.net/staging/2024-11-28/cfd0e249-5ac0-1ccb-508e-f7f8fb92c83a.mp3" type="audio/mp3" controlsList="nodownload" controls></audio>

          <div id="hypertranscript27" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="4650" data-d="4476">སྙིང་ཐིག་སྒོམ་པའི་བྱ་བྲལ་གྱི། གོལ་ཤོར་ཚར་གཅོད་སེང་གེའི་ང་རོ་བཞུགས་སོ། </a><a data-m="9126" data-d="6652">བསྒྱུར་མ་བཅོས་ཤིང་། ། མ་ཡེང་མ་བཟུང་རིག་པའི་སྙིང་པོ་ཅན། །</a><a data-m="15778" data-d="4781">བཏང་བཞག་ཆེད་འཛིན་བློ་བྲལ་རྫོགས་པ་ཆེར། །རང་བབས་གཉུག་མའི་རྒྱུན་གྱིས་ཕྱག་བགྱིའོ། །</a><a data-m="20559" data-d="3151">ཞེས་གསུངས་ཏེ་ཆོས་ཉིད་བདེ་གཤེགས་སྙིང་པོ་དེ་</a><a data-m="23710" data-d="3615">བསྒོམ་བྱ་སྒོམ་བྱེད་མེད་པར་མཉམ་བཞག་ཆུ་བོ་ཡེ་ནས་མ་བསྒོམ་མ་རྒྱུན་གྱི་རྣལ་འབྱོར་དེ་ཡིན་དུས། </a><a data-m="27325" data-d="5687">ཡེ་ནས་མ་བསྒོམ་ད་ལྟ་སེམས་ཅན་གྱི་སྐབས་ལ་སྡུག་ཅག་བྱས་པ་དང་</a><a data-m="33012" data-d="3624">སངས་རྒྱས་པའི་སྐབས་ན་ཡར་བཟང་པོར་བསྒྱུར་རྒྱུ་དེ་ཡེ་ནས་མ་བསྒྱུར། </a><a data-m="36636" data-d="4636">རྒྱུ་རྐྱེན་གྱིས་མ་བཅོས་ཤིང་དེ་མ་བཅོས་པའི་ངོ་བོ་དེ་</a><a data-m="41272" data-d="2782">སེམས་མ་ཡེང་ཙམ་དུ་བཞག་ན་ཆོས་ཉིད་ཡིན་པའི་ཕྱིར་ན། </a><a data-m="44054" data-d="2255">སེམས་མ་ཡེང་དྲན་པའི་གདུག་བཙེར་གྱིས་མ་བཟུང་བར་</a><a data-m="46309" data-d="5263">རིག་པའི་སྙིང་པོ་ཅན་བློས་གཏོང་རྒྱུ་ཕར་གཡུག་གཞག་རྒྱུ་དང་ཚུར་ལེན་རྒྱུ་མེད་པར། </a><a data-m="51572" data-d="3318">ཆེད་འཛིན་དང་བློ་ཡིས་བཅོས་མེད་པའི་རྫོགས་པ་ཆེན་པོ་དེ་</a><a data-m="54890" data-d="2375">རང་ངོ་ཤེས་པས་རང་བབས་གཉུག་མའི་རྒྱུན་གྱིས་ཕྱག་བགྱིའོ། །</a><a data-m="57265" data-d="3781">འོད་གསལ་རྒྱུད་སྡེ་རྫོགས་པ་ཆེན་པོའི་བཅུད། །པདྨའི་ཐུགས་ཏིག་མཁའ་འགྲོའི་སྙིང་ཐིག་ཁྲག །</a><a data-m="61046" data-d="3663">རིམ་དགུའི་ཐེག་པ་ཀུན་ལས་འདས་པའི་དོན། །དགོངས་བརྒྱུད་ཁོ་ནའི་མཐུ་ལས་བརྗོད་བྱ་མིན། །</a><a data-m="64709" data-d="5057">འོད་གསལ་རྫོགས་པ་ཆེན་པོའི་རྒྱུད་སྡེ་འབུམ་ཕྲག་དྲུག་ཅུ་རྩ་བཞི་དེའི། </a><a data-m="69766" data-d="4993">སྙིང་པོའི་བཅུད་གུ་རུ་རིན་པོ་ཆེའི་ཐུགས་ཐིག །མཁའ་འགྲོ་མ་རྣམས་ཀྱི་སྙིང་ཁྲག །</a><a data-m="74759" data-d="4128">ཐེག་པ་རིམ་པ་དགུ་ཡི་ནང་ནས་ལྟ་བའི་ཡང་རྩེ་མཐར་ཐུག་པ་དེ་བཤད་པ་ཡིན་པས། </a><a data-m="78887" data-d="2856">ད་དེ་དགོངས་བརྒྱུད་ཀྱི་བྱིན་རླབས་ཐུགས་ལ་འཕོས་པ་མ་གཏོགས་</a><a data-m="81743" data-d="4383">གཞན་ཅིས་བཤད་རྒྱུ་མེད་པས་དེ་ཡིན་ཞེས།དེ་ལྟ་བས་ན་སྙིང་པོའི་དོན་མཆོག་ལ། </a><a data-m="86126" data-d="1688">གཅིག་ཏུ་རྟོག་དཔྱོད་གཞོལ་བའི་སྒོམ་ཆེན་རྣམས་ཀྱི་དོན། </a><a data-m="87814" data-d="3786">འཇུར་བཙིར་ཁྲིགས་བཅད་མ་ཡིན་པར། ཀློང་ཆེན་དགོངས་པའི་མཛོད་ནས་འདི་བྱས་སོ། །</a><a data-m="91600" data-d="7108">དེ་ལྟ་ཡིན་ན་ཡང་། གདུལ་བྱ་ཐེག་མཆོག་རྡོ་རྗེ་སྙིང་པོའི་དོན་མཆོག་ལ་</a><a data-m="98708" data-d="3864">ཡིད་ཆེས་ཀྱི་དད་མོས་གཅིག་ཏུ་གཞོལ་ཏེ་རི་ཁྲོད་དབེན་པའི་གནས་སུ་</a><a data-m="102572" data-d="1776">སྒོམ་བྱེད་པའི་གང་ཟག་རྣམས་ལ། </a><a data-m="104348" data-d="7150">ཁོང་གིས་རྟོག་དཔྱོད་ཀྱི་དྲན་པ་དང་བླུན་སྒོམ་གི་སྒོ་ནས་</a><a data-m="111498" data-d="5553">འཇུག་ཚུལ་ཁྲིགས་བཅད་མ་ཡིན་པར་ཁོང་ཉིད་དགོངས་པ་ཁྱབ་བརྡལ་དུ་གྲོལ་སོང་བའི་གསང་མཛོད་དེ་</a><a data-m="117051" data-d="2249">འདི་ཡིན་དུས་འདི་ལ་ལྟོས་ཤོག་གསུང་། </a><a data-m="119300" data-d="3211">དེ་ལ་འདིར་སྔོན་གྱི་སྨོན་ལམ་རྣམ་པར་དག་པའི་མཚམས་སྦྱར། </a><a data-m="122511" data-d="4546">རྟོགས་པ་དོན་གྱི་བརྒྱུད་པ་དང་ལྡན་པའི་བླ་མ་དམ་པ་མཚན་ཉིད་དང་ལྡན་པ་ཞིག་དང་མཇལ། </a><a data-m="127057" data-d="3827">བླ་མ་དམ་པ་མཚན་ཉིད་དང་ལྡན་པ་དེ་ལ་རྩེ་གཅིག་གི་དད་འདུན་དྲག་པོས་</a><a data-m="130884" data-d="2701">ཡིད་ཁྱེད་ཤེས་ཀྱི་བློ་ཁེལ་བས་དེ་ཉིད་ཀྱིས་གསོལ་བ་འདེབས་ཤེས་ན། </a><a data-m="133585" data-d="4909">དགོངས་བརྒྱུད་ཀྱི་བྱིན་རླབས་དེ་རྐྱེན་མོས་གུས་ཀྱིས་བྱས་ཏེ་</a><a data-m="138494" data-d="2353">བླ་མའི་རྟོགས་པ་སློབ་མ་ལ་འཕོས་ཡོང་རྒྱུ་རེད་པས། </a><a data-m="140847" data-d="3794">སློབ་མ་ལ་སྔོན་ཡོད་ཡོད་པ་རེད་སྟེ། བཞག་པའི་ནུས་པ་དེ་ཚུར་སད་ནས་</a><a data-m="144641" data-d="4301">རང་བཞིན་སྤྲོས་བྲལ་རྫོགས་པ་ཆེན་པོའི་གནས་ལུགས་ཚིག་དང་དཔེ་ཡིས་མི་མཚོན་ཞིང་། </a><a data-m="148942" data-d="4721">འཁོར་འདས་གྱི་གོ་མ་འགག་ཤིང་འཁོར་འདས་གང་གི་རྒྱ་མ་ཆད། </a><a data-m="153663" data-d="8350">ཕྱོགས་སུ་མ་ལྷུང་བ་ད་ལྟའི་ཁྲེགས་ཆོད་ཀྱི་ཡོད་མེད་ཀྱི་ཤེས་པ་སྤུ་མ་བརྗེས། </a><a data-m="162013" data-d="3101">མདོག་མ་བསྒྱུར་བ་འདི་ཀ་སྒོམ་ལ་ཧྲིལ་གྱིས་སོང་ནས། </a><a data-m="165114" data-d="3894">དེ་སོང་ཚར་ནས་བཟུང་སྟེ་བསྒོམ་བྱ་སྒོམ་བྱེད་ཀྱི་སྒོམ་རྒྱུའི་ཞེན་པ་དག །</a><a data-m="169008" data-d="3825">ངའི་ལྟ་སྒོམ་ཡང་དག་པ་རེད་ཨེ་སོང་བསམ་པའི་འཛིན་པའི་སྒྲོག་ལས་གྲོལ། </a><a data-m="172833" data-d="3950">ཡིད་ཆེས་ཀྱི་ངེས་ཤེས་ནང་ནས་སྐྱེ་སྐྱེ་མཁན་གྱི་ངེས་ཤེས་དེ་ལ་</a><a data-m="176783" data-d="3595">འཛིན་པ་(?)དམ་ཧྲིག་གི་བ་མ་ཡིན་པར་ཡུལ་མེད་དུ་སོང་། </a><a data-m="180378" data-d="3905">དེ་ལ་དད་པ་མོས་གུས་སྙིང་རྗེ་ཀྱི་བཟང་རྟོག་གིས་ཕན་མ་བཏག །</a><a data-m="184283" data-d="3782">འདོད་ཆགས་ཞེ་སྡང་གཏི་མུག་ལ་སོགས་པའི་ངན་རྟོག་གིས་གནོད་པ་མ་བསྐྱལ། </a><a data-m="188065" data-d="4591">ཅི་ཡང་དྲན་མེད་ཐོམ་མེ་བ་ལྟ་བུ་མ་ཡིན་པ་ལུང་མ་བསྟན་གྱིས་མགོ་མ་བསྐོར་བར་</a><a data-m="192656" data-d="2275">དབྱིངས་རིག་ཕྱམ་བརྡལ་དུ་སོང་ནས་གསུངས་ཏེ། </a><a data-m="194931" data-d="2580">དབྱིངས་ཟེར་སྟོང་ཆ། རིག་པ་སྟེ་ཞེས་གསལ་ཆ། </a><a data-m="197511" data-d="2730">དེ་གཉིས་ཀྱི་ཉིན་མཚན་ཁོར་ཡུག་ཏུ་འདའ་སོང་བས་</a><a data-m="200241" data-d="3984">ལམ་རྟགས་ཀྱི་ཡོན་ཏན། དད་པ། མོས་གུས། སྙིང་རྗེ། མངོན་ཤེས། </a><a data-m="204225" data-d="2012">གྲུབ་རྟགས་ལ་སོགས་པ་མངོན་དུ་འགྱུར་ཞིང་། </a><a data-m="206237" data-d="3454">གང་ཟག་ཅིག་ཆར་བའི་རིགས་ཅན་ཡིན་ན་དེ་ལ་གོལ་ས་དང་། </a><a data-m="209691" data-d="3476">ནོར་ས་དང་། ཤོར་ས་ཞེས་བྱ་བའི་མིང་ཡང་མེད་པ་ཞིག་ཡིན་ཞེས། </a><a data-m="213167" data-d="3382">དེ་ལྟ་བུའི་ཅིག་ཆར་བའི་གང་ཟག་དེ་ཤིན་ཏུ་དཀོན་པ་ཡིན་པས། </a><a data-m="216549" data-d="4632">དེ་ལྟ་ནའང་ཆོས་འདི་ཐེག་པའི་རྩེ་རྒྱལ་ཡིན་ཡང་གང་ཟག་ཉམས་ལེན་བྱེད་པ་ལ་</a><a data-m="221181" data-d="4523">མཆོག་དམན་འབྲིང་གསུམ་སྣ་ཚོགས་ཡོད་ཅིང་དབང་པོ་ཡང་རབ་ཤ་སྟག་ཚོགས་དཀའ་བས་ན་</a><a data-m="225704" data-d="2538">གདུལ་བྱ་དང་འདུལ་བྱེད་ཀྱི་བར་དུ་འཛོལ་ཤོར་ནས་</a><a data-m="228242" data-d="4395">དབང་པོ་ཡང་རབ་ཀྱི་ཆོས་དེ་དབང་པོ་རྟུལ་པོ་དང་འབྲིང་རྣམས་ལ་</a><a data-m="232637" data-d="2943">ཅིག་ཆར་དུ་བཤད་བཞག་ན་ཕན་མི་ཐོགས་པས། </a><a data-m="235580" data-d="5721">འཛོལ་ཤོར་ནས་བསྒོམས་ཀྱང་ཡོན་ཏན་སྐྱེ་དཀའ་བའི་སྐྱོན་གྱི་གནད་ཀྱང་འདི་ནས་ཤོར་བ་ཡིན་གསུང་། </a><a data-m="241301" data-d="2657">དེ་ནས་དེ་ལ་གང་ཟག་ཁྲིད་ཡིག་ནས་བཤད་ན་</a><a data-m="243958" data-d="2195">གང་ཟག་རིམ་སྐྱེས་པའི་དབང་དུ་བྱས་ནས་བཤད་བཞག་ན། </a><a data-m="246153" data-d="4840">གཅིག་ཆར་བ་ཡིན་ནའང་ཕན་འགྲོ་གི་རེད་གཉིས་ཀ་ཕན་པའི་དབང་དུ་བྱས་ནས་</a><a data-m="250993" data-d="1963">རྫོགས་པ་ཆེན་པོས་ཐུགས་དམ་ལ་གོ་བ་མྱོང་བ་རྟོགས་པ་གསུམ། </a><a data-m="252956" data-d="2149">དང་པོ་ཆ་གི་ཐོག་ནས་གོ་དགོས་ཟེར། </a><a data-m="255105" data-d="3768">གོ་བ་གི་སྟེང་ནས་བཟུང་ཏེ་རང་གི་སེམས་ལ་ཉམས་མྱོང་སྐྱེ་དགོས་ཟེར། </a><a data-m="258873" data-d="1666">ཉམས་མྱོང་ཡང་དག་པ་ཞིག་སྐྱེ་ཚར་ནས་</a><a data-m="260539" data-d="5425">དེ་ནས་ཉམས་ཀྱི་ཤུན་པ་དང་བྲལ་ཏེ་རྟོགས་པ་རྒྱུད་ལ་སྐྱེ་དགོས་ཟེར་དཔེར་ན་</a><a data-m="265964" data-d="3204">མདོ་སྔགས་ཐུན་མོང་གི་ཐེག་པའི་ལམ་རིམ་དང་སྦྱར་ན། </a><a data-m="269168" data-d="2787">ཚོགས་ལམ་བས་གོ་གསུང་ཚོགས་ལམ་པའི་སྐབས་སུ་</a><a data-m="271955" data-d="3995">ཐོས་པ་དང་བསམ་པ་གཉིས་གཙོས་ཆེ་བས་དཔེ་ཆའི་ནང་ནས་འདི་འདྲའི་གསུང་འགི</a><a data-m="275950" data-d="2740">ལྟ་བ་འདི་འདྲའི་རྫོགས་ཆེན་གི་གཞི་ལམ་འབྲས་བུ་</a><a data-m="278690" data-d="2187">འདི་འདྲའི་ཡིན་ས་རེད་བསམ་ནས་དཔེ་ཆ་གི་གོ</a><a data-m="280877" data-d="3954">སྦྱོར་ལམ་པས་མྱོང་གསུངས་ནས་ཆོས་ཉིད་དོན་གྱི་བདེན་པ་མཐོང་བ་ལ་</a><a data-m="284831" data-d="2284">ཡར་མཚམས་སྦྱོར་འགྲོ་བས་ན་སྦྱོར་ལམ་ཟེར་རེད</a><a data-m="287115" data-d="4105">དེས་སྐབས་ན་རྫོགས་པ་ཆེན་པོའི་ཉམས་མྱོང་གི་ཆ་ཤས་རྒྱུད་ལ་སྐྱེས་ཏེ་</a><a data-m="291220" data-d="4566">གོ་བ་མ་ཟད་ལ་ཉམས་མྱོང་རྒྱུད་ལ་སྐྱེ་འོང་ཟེར། </a><a data-m="295786" data-d="2894">ཉནས་མྱོང་རྒྱུད་ལ་སྐྱེ་ནའང་ཉམས་མྱོང་དེ་གཏན་པོ་མེད་དུས་</a><a data-m="298680" data-d="3143">དེས་ཉོན་མོངས་པའི་རྐྱེན་མི་ཐུབ་འཁོར་བ་ལས་གྲོལ་ཐུབ་གི་མ་རེད། </a><a data-m="301823" data-d="3910">མཐོང་ལམ་ཟེར་དུས་ཆོས་ཉིད་ཀྱི་བདེན་པ་མངོན་སུམ་དུ་མཐོང་བ་དེ་ལ་མཐོང་ལམ་ཟེར། </a><a data-m="305733" data-d="3277">མཐོང་ལམ་པས་ཆོས་ཉིད་ཀྱི་བདེན་པ་སྒྲ་ཇི་བཞིན་པ་རྟོགས་ཞེས་</a><a data-m="309010" data-d="3352">མཁས་གྲུབ་རྣམས་ཀྱིས་གསུངས་པ་འདི་ཉིད་མདོ་སྔགས་གཉིས་ཀྱི་ནང་ནས་</a><a data-m="312362" data-d="1807">ཤིན་ཏུ་བཀའ་བརྩན་པར་སྣང་ངོ་། </a><a data-m="314169" data-d="5794">དེང་སང་གི་དུས་སུ་ཕལ་ཆེར་གྱི་གོ་མྱོང་རྟོགས་གསུམ་ཞེས་ཡོད་པ་དེས་ནང་ནས་</a><a data-m="319963" data-d="2982">གོ་བ་རྒྱུད་ལ་སྐྱེ་དུས་སྒོམ་རེད་གསུང་ཀྱི་ཡོད་ཟེར། </a><a data-m="322945" data-d="3511">གང་རེད་ཟེར་ན་དཔེར་ན་རྫོགས་པ་ཆེན་པོ་ཆོས་ཉིད་མཛོད་ལ་བལྟས་ན་</a><a data-m="326456" data-d="3065">དགེ་བ་གི་ཕན་བཏགས་རྒྱུ་མེད། སྡིགས་པའི་གནོད་བསྐྱལ་རྒྱུ་མེད། </a><a data-m="329521" data-d="1691">མཉམ་བཞག་དང་རྗེས་ཐོབ་མེད་གསུང་ནས་</a><a data-m="331212" data-d="2329">ད་ལྟ་ནས་དེ་ཡོད་ལེ་ཡིན་ས་མ་རེད་བསམ་ནས། </a><a data-m="333541" data-d="2906">སྒོམ་རྣམ་མར་བཟུང་ནས་སྟོང་ཉིད་རྒྱས་འདེབས་སུ་ཤོར་བ་མང་ཏེ་</a><a data-m="336447" data-d="7586">སྟོང་པ་ཉིད་དེ་རྒྱས་འདེབས་སུ་ཤོར་ཟེར། རྒྱས་འདེབས་དེ་ཇི་ལྟ་བུ་ཡིན་ཞེ་ན། </a><a data-m="344033" data-d="2879">རང་གི་ཁ་ནང་དུ་བསྐོར་དུས་རང་གི་སེམས་དེ་ལ་བལྟ་དུས་</a><a data-m="346912" data-d="4047">སེམས་ཀྱི་ངོ་བོ་ཤེས་པ་ཀུན་ཤེས་ཀུན་རིགས་ཀྱི་གསལ་ཆ་ཡོད་པ་</a><a data-m="350959" data-d="3139">གཟུགས་དང་། མཚན་མ་གང་དུའང་མ་གྲུབ་པ་སྟོང་པ། </a><a data-m="354098" data-d="4489">གསལ་སྟོང་གང་དུའང་མི་རྟོག་པའི་མཉམ་བཞག་ལྷོད་ལྷོད་འབོལ་འབོལ་འདི་སྐྱེ་དུས་</a><a data-m="358587" data-d="6537">དེ་སྐྱེ་བའི་སྐབས་ན་སེམས་ལྷོད་པོ་འདྲ་ཡོང་བ་དེ་བདེ་ཉམས་ཁོ་ན་ཤས་ཆེ་གི་རེད་གསུང་། </a><a data-m="365124" data-d="3718">བདེ་ཉམས་ཁོ་ན་ཤས་ཆེ་ཡོང་དུས་ད་རྫོགས་པ་ཆེན་པོ་དེ་འདི་ཡིན་ས་རེད་</a><a data-m="368842" data-d="6605">བསམ་པའི་ངང་ལ་ང་ཡི་སྒོམ་ནི་འདི་ཀ་ཡིན་རྫོགས་ཆེན་འདི་ལས་ལྷག་པ་སུས་ཀྱང་མི་ཤེས། </a><a data-m="375447" data-d="3867">ངས་རྫོགས་པ་ཆེན་པོ་འདི་ལྟ་བུ་རྟོགས་སོ་སྙམ་པའི་རང་མཐོང་ང་རྒྱལ་ཡང་</a><a data-m="379314" data-d="4149">སྐྱེ་བ་ཡོད་པས་དེའི་ཚེ་ན་བླ་མ་མཚན་ཉིདདང་ལྡན་པ་སྒོ་ནས་</a><a data-m="383463" data-d="4835">དེས་ང་རྒྱལ་གྱི་འཛིན་པ་དེ་ཕར་བཤིགས། ངོ་སྤྲོད་གི་གཟེར་མ་བཏབ་ན། </a><a data-m="388298" data-d="4000">ཇི་སྐད་དུ་རྫོགས་ཆེན་ནས། གོ་བ་ལྷན་པོ་འདྲ་ཏེ་གོག་ནས་འགྲོ་ཞེས་</a><a data-m="392298" data-d="3391">བཤད་པའི་ཡར་རྒྱབ་གོ་མྱོང་རྟོགས་གསུམ་ཞེས་ཡོད་པའི་དེས་ནང་ནས་གོ་བ་</a><a data-m="395689" data-d="3044">ཟེར་ཉིན་དེ་དཔེར་ན་གོས་ཀྱི་ཐོག་ལ་ལྷན་པོ་རྒྱབ་བཞག་བཞག་འདྲ་འདྲ་ཡིན། </a><a data-m="398733" data-d="8967">རྐུད་པ་ཟད་འོང་ན་གོག་འགྲོ་ལེ་མ་གཏོགས་ཡུན་རིང་པོ་རྒྱུད་ལ་གཏན་པོ་བྱས་ཏེ་བསྡད་རྒྱུ་མ་རེད་དུས་</a><a data-m="407700" data-d="2264">དེས་ཕྱིར་ན་གོག་ནས་འགྲོ་ཞེས་བཤད་པ་ལྟར་</a><a data-m="409964" data-d="5310">ངས་རྫོགས་ཆེན་རྟོགས་བསམ་རྒྱུའི་འཛིན་པ་དེས་ཀྱང་</a><a data-m="415274" data-d="6966">ཉོན་མོངས་དྲག་པོས་བློ་བུར་གྱི་རྐྱེན་ངན་དང་དེ་འདྲ་བྱུང་ན་</a><a data-m="422240" data-d="3426">སྒོམ་གྱི་སྐོར་དེ་ཕར་ཉོན་མོངས་དེས་དབང་དུ་ཤོར་བཞག་པ་ཡིན་གསུང་། </a><a data-m="425666" data-d="3943">དེ་མིན་རྒྱུ་འབྱོར་བ་ཆེན་པོ་རེད་དུས་འཇིག་རྟེན་ཆོས་བརྒྱད་ཀྱི་བྱ་བ་འདྲ་ཡིན་ན་</a><a data-m="429609" data-d="4072">དེ་ལ་ཞེན་ཆག་ཤོར་ནས་དེས་དབང་དུ་ཤོར་འགྲོ་ཟེར། རྐྱེན་བཟང་པོ་ཟེར་ན། </a><a data-m="433681" data-d="3189">དཔེར་ན་རྒྱུ་འབྱོར་བ་དང་གདུལ་བྱ་ཕྲིན་ལས་འདྲ་རྒྱས་ཡོང་དུས་འདྲ་དང་། </a><a data-m="436870" data-d="4680">གོ་ས་མཐོན་པོ་དང་། ཐམས་ཅད་ཀྱི་བླ་མ་རེད་ཟེར་བ་དང་སྒོམ་ཆེན་རེད་ཟེར་བ་ལྟ་བུ་དང་། </a><a data-m="441550" data-d="4838">ངན་པ་མི་ཁ་གཏན་ངན་ཁ་ངན་ཕྲ་མཆུ་ལྟ་བུ་བྱུང་ན་</a><a data-m="446388" data-d="4467">དེ་འཕྲད་པའི་ཚེ་ན་ཆུ་དང་འོ་མ་སོ་སོར་ཕྱེ་བ་མང་ཞིང་ཟེར་དུས། </a><a data-m="450855" data-d="5279">དཔེར་ན་ཆུ་ཡིན་ན་དྭངས་སང་ངེ་རོ་བྲོ་བ་གང་ཡང་ཡོད་མ་རེད་</a><a data-m="456134" data-d="3051">འོ་མ་ཡིན་ན་མངར་བོ་ཞིམ་པོ་ཁ་དོག་དཀར་པོ་ཡོད་རེད། </a><a data-m="459185" data-d="2464">ཆུ་དང་འོ་མ་བསྲེས་བཞག་ན་ཕར་ཚུར་འདྲེས་འགྲོ་རེད་དུས་</a><a data-m="461649" data-d="3399">རུས་སྦལ་ལྟ་བུ་གཅིག་དང་ངང་པ་གི་ཆུ་དང་བསྲེས་བཞག་ན་</a><a data-m="465048" data-d="2239">འོ་མ་དེ་འཐུང་ཆུ་དེ་ལྷག་འགྲོ་རེད་དུས། </a><a data-m="467287" data-d="4640">དཔེ་དེ་བཞིན་དུ་ངས་རྫོགས་ཆེན་རྟོགས་དེ་ཡོད་བསམ་པ་དེ་རྐྱེན་དང་འཕྲད་ན་</a><a data-m="471927" data-d="3046">ཆོས་པའི་མཚངས་རྟགས་སྟོན་ཞེས་པ་ལྟར་སོ་སོར་བྱེ་བ་མང་ཞིང་། </a><a data-m="474973" data-d="4634">དེ་ཡང་རྐྱེན་རྩ་ཆོས་པ་དེ་ལ་རྐྱེན་ངན་པ་དང་བཟང་པོ་གཉིས་འོང་རྒྱུ་ཡོད་ཟེར་</a><a data-m="479607" data-d="3265">རྐྱེན་ངན་པ་གང་རེད་ཟེར་ན་ལུས་ལ་ན་ཚ་སེམས་ལ་སྡུག་བསྔལ་</a><a data-m="482872" data-d="2457">མི་འདོད་པ་ཐོག་ཏུ་བབས་པ་དེ་འདྲ་བྱུང་ན་</a><a data-m="485329" data-d="5376">དེ་ཉམས་ལེན་གྱི་གྲོགས་སུ་ཡར་ལམ་དུ་ལྷོངས་དགོས་ན་ཅུང་ཟད་སྟེ། </a><a data-m="490705" data-d="2733">ལས་སླ་པོ་རེད་གསུང་རེད།བཟང་རྐྱེན་གྱིས་སྒོ་ནས་</a><a data-m="493438" data-d="2105">རྒྱུ་འབྱོར་བ་ཆེན་པོ་ཡོད་ལེ་འདྲ་འདྲ་དང་། </a><a data-m="495543" data-d="3409">ཡོན་བདག་དད་པ་ཅན་མང་པོ་རྣམས་ཀྱིས་བསྙེན་བསྐུར་ཞུ་འོང་ལེ་འདྲ་འདྲ་། </a><a data-m="498952" data-d="3285">བུད་མེད་མཛེས་མ་ལྟ་བུ་ལ་ཆག་སེམས་སྐྱེ་འོང་ན་དེ་ལམ་དུ་ལྷོངས་དགོས་ན་</a><a data-m="502237" data-d="3506">ཤིན་ཏུ་དཀའ་བས་ན་རྟོགས་པ་མཐོན་པོར་རློམ་པ་དག་ཀྱང་</a><a data-m="505743" data-d="2409">ཚེ་འདིའི་ཆེ་ཐབས་འབའ་ཞིག་ལྷུར་ལེན་ཅིང་། </a><a data-m="508152" data-d="3179">དང་པོ་རི་ཁྲོད་ལ་ཡ་བསྡད་ངེས་ཤེས་འདྲ་སྐྱེ། </a><a data-m="511331" data-d="3936">དེ་འདྲ་རེད་ཡོང་དུས་ཐམས་ཅད་ཀྱིས་བླ་མ་རེད། གྲུབ་ཐོབ་རེད། གཅིག་རེད་ཟེར་ནས་</a><a data-m="515267" data-d="3964">བསྙེན་བསྐུར་མང་པོ་ཞུ་ཡོང་དུས་ད་དེ་གཅིག་ཡིན་ས་རེད་བསམ་ནས་</a><a data-m="519231" data-d="2823">སྒོམ་དེ་དེས་དབང་ཤོར་འགྲོ། ལུང་མ་བསྟན་ལྷུར་ལེན་ཏེ་</a><a data-m="522054" data-d="5676">རྣམ་གཡེང་ལྷའི་བུ་བདུད་ལ་ཞེན་པ་ཁོ་ནས་གང་བ་འདི་ནི་རྐྱེན་ཅི་ལས་བྱུང་བ་རེད་ཟེར་ན། </a><a data-m="527730" data-d="4598">ཚོགས་དྲུག་ཟེར་དུས། མིག རྣ་བ། སྣ། ལྕེ། ལུས། ཡིད་ཟེར། </a><a data-m="532328" data-d="6691">གཟུགས། སྒྲ། དྲི། རོ ། རེག་བྱ་སྟེ། གཟུགས་མཛེས་པ་ཡོད་ན་ཆག་པ། </a><a data-m="539019" data-d="3265">མི་མཛེས་པ་ཡོད་ན་སྡང་བ་འོང་ན་རང་སར་དུ་གྲོལ་དགོས་ཟེར་ཏེ་</a><a data-m="542284" data-d="4914">དེའི་རང་གྲོལ་གྱི་གནད་མ་རྟོགས་པས་ལམ་དུ་འཁྱེར་མ་ཐུབ་པ་ཡིན་ཟེར། </a><a data-m="547198" data-d="2202">དེ་ནས་དེ་ཐུབ་པས་ལམ་དུ་ལོན་པ་ཡིན་ལ། </a><a data-m="549400" data-d="2439">དེང་སང་བླུན་པོ་རྣམས་ཀྱིས་ག་འདྲ་བྱེད་ཀྱི་འདུག་ཟེར་ན། </a><a data-m="551839" data-d="3895">དང་པོ་ལོ་ཁ་ཤས་གཅིག་ལ་རི་ཁྲོད་ལ་ཡར་བསྡད་ཉམས་མྱོང་འདྲ་ཏོག་ཙམ་སྐྱེས། </a><a data-m="555734" data-d="2408">དེ་བྱེད་དུས་ཐམས་ཅད་ཀྱི་བསྙེན་བསྐུར་འདྲ་ཞུས། </a><a data-m="558142" data-d="2542">གྲགས་པ་གྲགས་ཡེར་ཆེ་འོང་དུས་ད་བླ་མ་གྲུབ་པ་ཐོབ་བསྡད་ཡོད་རེད། </a><a data-m="560684" data-d="1922">མཚམས་རྒན་རེད། གཅིག་རེད། གཉིས་རེད་ཟེར་འོང་དུས་</a><a data-m="562606" data-d="7453">མི་མང་ཐམས་ཅད་ཀྱིས་ཡ་མཚན་དང་གྲུབ་ཐོབ་བྱེད་པ་མཐོང་བ་དེ་ནི་</a><a data-m="570059" data-d="4784">བྱ་རོག་དཀར་པོར་ཟད་མོད་(?)ཟེར། བྱ་རོག་ནི་སྤུ་མདོག་ནག་པོ་མ་གཏོགས་</a><a data-m="574843" data-d="3428">དཀར་པོ་གཏན་ནས་ཡོང་གི་མ་རེད་དེ་དཀར་པོ་ཞིག་ཡོང་ན་ཐན་ཡིན་པའི་རྟགས་རེད། </a><a data-m="578271" data-d="4864">དཔེ་དེ་བཞིན་དུ་ནང་ན་ཉམས་མྱོང་གི་གདེང་ནི་མེད། ཕྱི་ནས་གདུལ་བྱ་ཕྲིན་ལས་རྒྱས། </a><a data-m="583135" data-d="2382">གྲུབ་ཐོབ་རེད། སངས་རྒྱས་རེད། གཅིག་རེད་ཟེར་འོང་ན་</a><a data-m="585517" data-d="2991">བྱ་རོག་དཀར་པོ་འདྲ་འདྲ་ཡིན་ཟེར། དེ་ཡིན་ན། </a><a data-m="588508" data-d="4272">འོན་ཀྱང་སྙིང་ནས་ཚེ་ཕྱི་མ་དང་འཁོར་བ་སྡུག་བསྔལ་གྱི་རྒྱ་མཚོ་ཡང་དྲན། </a><a data-m="592780" data-d="6664">དམ་པའི་ཆོས་བྱེད་པ་དག་ལ་མཚན་མ་ཅན་གྱི་ལྟ་བ་ཐོམ་ཡོ་རེ་བ་ཞེས་</a><a data-m="599444" data-d="3832">ངས་ལྟ་བ་འདི་ཡིན་བསམ་དམ་དམ་ཧྲིག་ཧྲིག་བ་བྱེད། དཔེར་ན། </a><a data-m="603276" data-d="5264">རྩི་སྐུད་མདུད་པ་མི་ཆོད་བརྒྱབ་པ་ལྟ་བུ་ཡོད་པ་དེས་སྒོམ་གྱི་གོ་མི་ཆོད། པའི་རྒྱུ་མཚན་ཅི་ཡིན་ཟེར་ན། </a><a data-m="608540" data-d="3141">ཉམས་མྱོང་གི་གདེང་དེ་རྐྱེན་གྱིས་མི་ཐུབ་པས་སྒོམ་གོ་མི་ཆོད་པས། </a><a data-m="611681" data-d="6279">དེ་ལྟར་གོལ་སར་མི་ཤོར་བར་ཐུན་བཞིར་ཉམས་ལེན་གྱི་སྙིང་པོར་</a><a data-m="617960" data-d="3460">བླ་མའི་རྣལ་འབྱོར་གསལ་ནས་བླ་མ་ལས་དབང་བཞི་ཡང་ཡང་ལེན། </a><a data-m="621420" data-d="3882">ཐུགས་ཡིད་གཅིག་ཏུ་བསྲེ། བར་ཆད་ཀྱི་དབང་དུ་མི་འགྲོ་བར་ཤོག་བསམ། </a><a data-m="625302" data-d="3607">དེ་ནས་བཟང་པོ་ཡི་རྐྱེན་བྱུང་ཡང་དེ་ལ་ང་རྒྱལ་དང་རློམ་སེམས་མི་བྱེད། </a><a data-m="628909" data-d="2221">ངན་པའི་རྐྱེན་བྱུང་ཡང་ཁྱད་དུ་སྤང་བླང་མི་བྱེད། </a><a data-m="631130" data-d="2861">བདེ་སྡུག་ལམ་ཁྱེར་གྱི་ངང་ལ་རིག་པ་ཁ་ཡན་དུ་གློད་ལ། </a><a data-m="633991" data-d="3270">ངས་ལྟ་བ་དེ་ཡིན་བསམ་རྒྱུ་ཉམས་ཀྱི་ངོ་བོ་དེ་ལ་</a><a data-m="637261" data-d="3384">འཛིན་པ་གཏན་ནས་མེད་པར་གཏད་སོ་མེད་པ་གཅིག་དང་། </a><a data-m="640645" data-d="4283">ཁུངས་མེད་དུ་མ་སོང་བར་སྙིང་ལ་རྡོ་རུས་གཏུགས་ཏེ་རྩེ་གཅིག་ཏུ་སྒོམ་དགོས་ཟེར། </a><a data-m="644928" data-d="2348">དེ་བཞིན་མ་རྩ་ཉམས་མྱོང་གི་ལྟ་བ་དེ་རྒྱུད་ལ་སྐྱེ་འོང་ན་</a><a data-m="647276" data-d="6282">གོ་བ་དང་མྱོང་བ་ཞེས་ཕྱི་ཤུན་ནང་ཤུན་མང་པོ་གཅིག་ཡོང་རྒྱུ་ཡོད་གསུང་། </a><a data-m="653558" data-d="4577">ཁྲིད་ཡིག་ནང་དེ་འདྲའི་གསུང་གི །ཕྱི་ཤུན་བསལ་དེ་ལས་ནང་ཤུན་གཅིག་སླེབས་ཡོང་དུས་</a><a data-m="658135" data-d="5569">སྔོན་གྱི་གོ་བ་དེ་ལས་ལྷག་ཙམ། ཉམས་མྱོང་དེ་ལས་ལྷག་ཙམ་གཅིག་སྐྱེ་ཡོང་རྒྱུ་ཡོད་ལེ་ཡིན་ས་རེད། </a><a data-m="663704" data-d="3595">དེ་ཚེ་བཅོམ་ལྡན་འདས་ཀྱིས་ཕུ་ཡང་སྒོམ་ཡང་དེ་ཕར་ཆུ་དྲག་པོ་བརྡབ་ཅིང་དྭངས། </a><a data-m="667299" data-d="3707">རྣལ་འབྱོར་སྒོམ་པ་སྐྱེས་ཀྱང་བཟང་ཞེས་ནང་གི་འཛིན་པ་བཤིག</a><a data-m="671006" data-d="3836">གསར་པ་རེ་རེ་བཞིན་ངེས་ཤེས་སྐྱེས། བཤིག་ཡང་ངེས་ཤེས་རེ་རེ་སྐྱེས་པས་</a><a data-m="674842" data-d="2054">སྒོམ་མཐར་ཐུག་དེའི་སྟེང་ནས་ཡོང་ལེ་ཡིན་ཟེར། </a><a data-m="676896" data-d="5119">དེ་བཞིན་དུ་རིམ་པ་བཞིན་དུ་གོང་འོག་གི་སྒོམ་དེ་ནི་</a><a data-m="682015" data-d="4789">གང་ཟག་འདྲ་མི་འདྲ་ཤ་ཚ་ཡོད་རྒྱུ་རེད་པས་སེམས་རྣམ་རྟོག་གང་ཡང་མི་བསྟན། </a><a data-m="686804" data-d="3897">བདེ་ཉམས་དམིགས་པ་ཅན་ཞིག་ཡིན་ན་དེ་ཞི་གནས་ཤས་ཆེ་བ་ཅན་ཞིག་འོང་། </a><a data-m="690701" data-d="2556">དེ་ཞི་གནས་ཤས་ཆེ་བ་ཅན་གྱི་སེམས་དེའི་ངོ་བོ། </a><a data-m="693257" data-d="3439">དབྱིབས་དང་། གཟུགས་དང་། ཁ་དོག །དངོས་པོ་ཅི་ཡང་ཡོད་མ་རེད་པས་</a><a data-m="696696" data-d="1259">མེད་པ་ཡི་བཏང་སྙོམས་ཅན་གྱི་སྟོང་ཉམས་དང་། </a><a data-m="697955" data-d="2955">དེ་ནས་ལྷག་མཐོང་ཤས་ཆེ་དུས་སེམས་ལ་གསལ་ཉམས་སྐྱེས་དུས་</a><a data-m="700910" data-d="2319">རི་རབ་ཟང་ཐལ་གྱི་མཐོང་ཡོང་ས་འགི་བསམ་རྒྱུ་དང་</a><a data-m="703229" data-d="1772">ཚེ་སྔ་ཕྱི་མཐོང་ཡོང་ས་རེད་བསམ་རྒྱུ་དང་། </a><a data-m="705001" data-d="3804">མངོན་ཤེས་ཤར་འོང་རྒྱུ་ལ་སོགས་པ་ཡོང་། མདོར་ན། འགྱུ་དྲན་གྱི་ཟེར་དུས། </a><a data-m="708805" data-d="4342">སེམས་ཀྱི་རྣམ་རྟོག་འགྱུ་འགྱུ་བ་དེ་ངོས་ཟིན་ན་དེས་མཚང་རིག་སྟེ་</a><a data-m="713147" data-d="2940">དེས་གནད་དེ་ཤེས་དགོས་ཐིས་བསམ། དེས་བསླུ་མ་ཐུབ་པ་ཞིག་དགོས་ཟེར། </a><a data-m="716087" data-d="4997">བསླུ་མ་ཐུབ་སོང་ན་སོ་སོར་རྟོག་པའི་ཤེས་རབ་ཀྱི་རྩལ་འབར་ནས་གནས་ནའང་། </a><a data-m="721084" data-d="2712">ཆོས་ཉིད་ཀྱི་ཡོ་ལང་། འགྱུ་ནའང་ཆོས་ཉིད་ཀྱི་ཡོ་ལང་། </a><a data-m="723796" data-d="3185">གནས་འགྱུ་གཉིས་ཀ་སྒོམ་དུ་ཁྱེར་ཤེས་པ་གཅིག་དགོས་མ་གཏོག</a><a data-m="726981" data-d="3967">དེང་སང་ཕལ་ཆེར་སྒོམ་བརྒྱབ་ཡོང་དུས་སེམས་ཀྱི་ཆུ་འཁྱིལ་བ་བཞིན་</a><a data-m="730948" data-d="4105">ལྟེམ་མེར་བསྡད་ཡོང་དུས་སྒོམ་ཡིན་ཤག་བྱེད། རྣམ་རྟོག་ཤར་ན་སྒོམ་མིན་ཤག་བྱེད། </a><a data-m="735053" data-d="3491">དེ་འདྲ་བྱེད་ཀྱི་འདུག་པས་དེ་འདྲས་མི་འོང་གསུང་། </a><a data-m="738544" data-d="5834">གནས་པ་འགྱུ་བ་གང་ཡིན་པ་དེ་རང་གི་རིག་པའི་ངོ་བོ་དེ་ངོ་ཤེས་ཡོང་དུས་</a><a data-m="744378" data-d="4798">ཤེས་མཁན་གྱི་ངོ་བོ་དེ་ལ་ག་ལེར་བལྟས་ན་ང་བསམ་རྒྱུ་གི་འཛིན་པ་ཅན། </a><a data-m="749176" data-d="2108">དཔེར་ན། རྩི་སྐུད་འགྱུར་ལོག་མང་པོ་སྒོང་བཞག་ན་</a><a data-m="751284" data-d="3656">ཁབ་མིག་གི་ནང་དུ་མི་འགྲོ་བར་དམ་བྲིང་ངེ་བ་ཞིག་ཡོང་ལེ་རེད། </a><a data-m="754940" data-d="2704">དཔེ་དེ་ལྟ་བུ་ང་བདག་གི་འཛིན་སྟངས་དམ་བྲིང་ངེ་བ་དང་། </a><a data-m="757644" data-d="4028">དེ་ནས་དཔེ་ཆ་གི་གོ་རྟོགས་ཅུང་ཙམ་ཡོད་ན་ངས་སྒོམ་དེ་སྟོང་པ་རེད་ཨེ་འདུག །</a><a data-m="761672" data-d="3279">གསལ་བ་རེད་ཨེ་འདུག །མདོ་དང་མཐུན་ཨེ་འདུག །སྔགས་དང་མཐུན་ཨེ་འདུག །</a><a data-m="764951" data-d="2784">ཁྲིད་ཡིག་དང་མཐུན་ཨེ་འདུག་བསམ་རྣམ་རྟོག་མང་པོ་གཅིག་བཏང་ཚར་ན་</a><a data-m="767735" data-d="2947">སྟོང་ཉིད་གཤིས་ལ་ཤོར་ཟེར་མཁན་དེ་ཡིན་པས། བརྟག་དཔྱད་བསམ་གཞིགས་ཀྱི་གཤིས་ལ་ཤོར་བ་སོགས་</a><a data-m="770682" data-d="9272">རྟོག་གེའི་བློ་ཡིས་འཆད་པ་རེད་དུས་ཤིན་ཏུ་ལྐོག་ཏུ་གྱུར་པའི་ཤེས་བྱའི་སྒྲིབ་པ་རྔམ་པོ་ཆེ་ཡིན་ཟེར། </a><a data-m="779954" data-d="4181">དོན་དུ་སངས་རྒྱས་ཀྱིས་སྟོང་ཉིད་ཀྱི་ངོ་བོ་དེ་འཁོར་གསུམ་གྱི་ཞེན་པར་གྱུར་ན་</a><a data-m="784135" data-d="5640">ཤེས་བྱའི་སྒྲིབ་པ་གསུང་ཟེར་རེད་དུས(?)རྣམ་རྟོག་ལ་ཆོས་སྐུའི་མིང་འདོགས་མི་སྔ་བར་ཟེར། </a><a data-m="789775" data-d="3756">རྣམ་རྟོག་ལ་ཆོས་སྐུའི་མིང་བཏགས་ཚེ་རྣམ་རྟོག་གཡང་དུ་བལྟས་བཞག་ན་</a><a data-m="793531" data-d="1439">རྣམ་རྟོག་གི་དབང་དུ་ཤོར་འགྲོ་རྒྱུ་རེད། </a><a data-m="794970" data-d="12417">མ་རྩ(༡༢)ད་ལྟ་གི་ཤེས་པ་འདི་གྲ་མ་ཉམས་ཤིང་ཟུར་མ་ཆགས་པ་</a><a data-m="807387" data-d="2630">འདི་ཀ་ལ་སྒོམ་མཁན་གྱིས་རྩེ་གཅིག་ཏུ་སྒོམ། </a><a data-m="810017" data-d="3298">བསྒོམ་རྒྱུ་དེ་ལ་སྒོམ་མཁན་གྱི་གཉེན་པོ་དཔེར་ན་མདོ་ལྟ་བུ་ཡིན་ན། </a><a data-m="813315" data-d="3140">འདོད་ཆག་སྐྱེས་ན་མི་སྡུག་པ། ཞེ་སྡང་སྐྱེས་ན་བཟོད་པ། </a><a data-m="816455" data-d="2941">གཏི་མུག་སྐྱེས་ན་དབུགས་འབྱུང་རྔུབ་དང་རྟེན་འབྲེལ་བསྒོམ་རྒྱུ་ཡོད་རེད་དུས་</a><a data-m="819396" data-d="3213">དེ་འདྲའི་ཁ་ཁ་དགོས་མ་རེད། ཐ་མལ་གྱི་ཤེས་པ་ཁོ་རང་གི་ངོ་བོ་དེ་</a><a data-m="822609" data-d="4889">ཚུར་ཡོང་ན་གཉེན་པོ་དེ་རེད་དུས། དེས་ན་ངའི་ལྟ་བ་དེ་ཡིན་རྒྱུ་རེད། ཡིན་རྒྱུ་མ་རེད། </a><a data-m="827498" data-d="1881">མདོ་དང་མི་མཐུན་འདུག །དབུ་མ་དང་མི་མཐུན་འདུག །</a><a data-m="829379" data-d="2317">སེམས་ཙམ་དང་མི་མཐུན་འདུག་བསམ་ཞེན་པ་ཡོད་ན་</a><a data-m="831696" data-d="2047">དེས་ཞེན་ཆག་ཀྱི་འཛིན་པ་རེད་འགྲོ་དུས། </a><a data-m="833743" data-d="3695">ཞེན་མེད་མ་བཅོས་ངང་ཐམས་ཅད་ཀུན་ལ་ཁྱབ་པའི་ཟང་ཐལ་ལེ་</a><a data-m="837438" data-d="3913">ཁྱད་དུ་དྲན་པ་ཀྱིས་བསྡམས་ཏེ་བཅོས་བསྡད་པ་ལྟ་བུ་མ་ཡིན་པ། </a><a data-m="841351" data-d="5646">ཁ་ཡན་དུ་ལམ་དུ་ཁྱེར་བ་ཁོ་ནར་འདི་ལས་ལྷག་པའི་མཉམ་བཞག་རིག་པ་རྗེན་པ་སྐྱོང་བ་དང་། </a><a data-m="846997" data-d="4334">མཉམ་བཞག་དང་རྗེས་ཐོབ་ཀྱི་སྐབས་སུ་དེ་སྐྱོང་དགོས། </a><a data-m="851331" data-d="2288">དེ་ལས་གོ་བ་མང་པོ་ལ་བརྟགས་དཔྱད་ཀྱི་བྱ་ཤོར་ཟེར་</a><a data-m="853619" data-d="2557">ངས་སྒོམ་ཡང་དག་པ་རེད་ཟེར་ལེ་ད་ལན་རེད་མི་འགི །</a><a data-m="856176" data-d="2473">ད་ལན་དཔེར་ན་ཉམས་མྱོང་སྐྱེས་འོང་ན་འདི་བདེ་ཉམས་རེད། </a><a data-m="858649" data-d="2615">འདི་གསལ་ཉམས་རེད། འདི་མི་རྟོག་པའི་ཉམས་རེད་བསམ་རྒྱུ་དང་། </a><a data-m="861264" data-d="4305">བྱ་ཤོར་ཟེར་ན། དགྲ་ལ་བྱ་ཤོར་བཞག་ན་དགྲ་ལག་འོག་ཏུ་ཚུད་མ་རེད་དུས། </a><a data-m="865569" data-d="4352">དཔེ་དེ་ལྟ་བུས་བྱ་ཤོར་ན་རྫོགས་པ་ཆེན་པོའི་ལམ་ལ་གོལ་ས་ཟེར། </a><a data-m="869921" data-d="4601">ལམ་འགག་ངོ་མ་གཅིག་ལ་འགྲོ་དགོས་ན་ལམ་འགག་ངོ་མ་ནང་དུ་མ་ཚུད་པ་ལྟར་</a><a data-m="874522" data-d="1728">གོལ་ས་དང་ལམ་ནོར་ས་ཟེར། </a><a data-m="876250" data-d="3752">ལམ་ནོར་སོང་བ་དང་།ཤོར་ས་གསུམ་གྱི་འཕྲང་ཡོད་དེ། </a><a data-m="880002" data-d="4100">དེས་གོལ་ས། ནོར་ས། ཤོར་ས་གསུམ་པོའི་འཕྲང་དེ་དག་རེ་རེ་བཞིན་དུ་</a><a data-m="884102" data-d="3873">བླ་མའི་མན་ངག་ཅན་ཅིག་གིས་ངོ་སྤྲད། ངོ་སྤྲད་པའི་སྒོ་ནས་ངོས་ཟིན། </a><a data-m="887975" data-d="3042">ངོས་ཟིན་པའི་སྒོ་ནས་གོལ་ས། ནོར་ས། ཤོར་ས་འཕྲང་གི་འགག་གམ་འཕྲང་འདི་</a><a data-m="891017" data-d="3714">བརྒལ་མ་ཤེས་ཤིང་ངོས་ཟིན་མ་ཤེས་ན་ཡིན་པ་དང་མིན་པའི་སྟངས་མི་ཕྱེད་པས་ཟེར། </a><a data-m="894731" data-d="3045">སྒོམ་ཡང་དག་ཡིན་པ་དང་མིན་པའི་སྟངས་མི་ཕྱེད་པས་འདིར་</a><a data-m="897776" data-d="3757">དེ་དག་གིས་མཚང་འཆད་ན་གསུང་། གོལ་ས། ནོར་ས། ཤོར་ས་གསུམ་གྱི་མཚང་འཆད་ན་</a><a data-m="901533" data-d="4243">སྟོང་པ་ཉིད་ཅེས་པ་དེ་སེམས་ཀྱི་ངོ་བོ་ཀ་དག་ཟེར། སྟོང་པ་ཟེར། </a><a data-m="905776" data-d="3912">དགེ་བས་ཕན་བཏགས་རྒྱུ་མེད། སྡིག་པས་གནོད་བསྐྱལ་རྒྱུ་མེད། </a><a data-m="909688" data-d="4480">ད་ལྟའི་ཤེས་པ་དེ་སངས་རྒྱས་རློན་པ་ཡིན་གསུངས་པ་དེ་ག་འདྲ་ཞིག་དགོས་རེད་ཟེར་ན། </a><a data-m="914168" data-d="4839">ཡེ་གདོད་མ་ནས་སྟོང་ཞིང་བདག་མེད་པ་སྤྲོས་པའི་མཐའ་བཞིའམ་བརྒྱད་དང་བྲལ་བ་</a><a data-m="919007" data-d="3748">ད་ལྟའི་ཤེས་པ་བློ་འདས་ཁ་ཡན་འདི་ཀ་རིག་པ་ཟེར་བ་ཡིན་དུས། </a><a data-m="922755" data-d="3391">དོན་དུ་ངོ་མ་རིག་པ་རང་གི་ངོ་བོ་སྟོང་པ་དེ་རྒྱུད་ལ་སྐྱེས་འོང་ན། </a><a data-m="926146" data-d="5388">འདི་ཡིན་ས་འགི་ལེ་བསམ་པའི་ཐམས་ཅད་ལ་ཕར་ཁྱབ་སོང་ཟེ་རྒྱ་ཆེན་པོ་གུ་ཡངས་ངེ་འདྲ་གཅིག །</a><a data-m="931534" data-d="3190">ཟང་ཐལ་ལེ་བ་གཅིག་ཡོང་གི་རེད་གསུང་འདུག །རིག་པ་ཟེར་བ་དེ་ཡིན་པས། </a><a data-m="934724" data-d="4753">དེས་གནད་གཅིག་མ་གོ་བར་ཐེག་པ་འོག་མ་ལྟར་དུ་བརྟག་དཔྱད་མང་པོ་བཏང་སྟེ་</a><a data-m="939477" data-d="2499">ཡོད་མེད་དང་དགག་སྒྲུབ་ཀྱི་བློས་དཔྱད་པའི་རྗེས། </a><a data-m="941976" data-d="3659">དེ་ནས་བློ་མང་པོ་བྱས་བསྡད་ན་དཔྱད་པ་དེ་ཧུས་ཐུག་ཡོང་ན་</a><a data-m="945635" data-d="3500">མཐར་ཁ་ཅི་ཡང་མེད་པ་སྟོང་པ་སྟོང་རྐྱང་འདྲ་གཅིག་ལ་ཆགས་འགྲོ་གི་རེད་པས། </a><a data-m="949135" data-d="4349">དེས་ན་དེས་རེད་གི་མ་རེད། རྒྱུད་སྡེ་འོག་མ་བསྐྱེད་རིམ་ལ་སོགས་པ་སྒོམ་པའི་སྐབས་སུ་</a><a data-m="953484" data-d="3332">སྭཱ་བྷཱ་ཝའི་སྔགས་སོགས་སྣོད་བཅུད་ཀྱི་འཇིག་རྟེན་ཐམས་ཅད་</a><a data-m="956816" data-d="3022">མི་དམིགས་པའི་སྟོང་པ་ཉིད་དུ་གྱུར་ཐིས་བསམ་པའི་སྟོང་པར་སྦྱངས། </a><a data-m="959838" data-d="2776">དཔེར་ན་ངེད་ཚོ་གིས་དེ་བཞིན་ཉིད་ཀྱི་ཏིང་ངེ་འཛིན་སྒོམ་དུས་</a><a data-m="962614" data-d="4056">མ་ཧཱ་ཤཱུ་ནྱ་ཏ་འདོན་ཚར་དུས་སྣོད་བཅུད་ཐམས་ཅད་སྟོང་པ་ཉིད་དུ་གྱུར་ཐིས་བསམ་ན་</a><a data-m="966670" data-d="2381">སེམས་ལ་སྟོང་ཧར་རེ་གི་ཉམས་འདྲ་གཅིག་འོང་གི་རེད། </a><a data-m="969051" data-d="2399">དེའི་སྟོང་ཉམས་དེ་སྒོམ་མཐར་ཐུག་མ་རེད། </a><a data-m="971450" data-d="2788">དེ་བཞིན་ཉིད་ཀྱི་ཏིང་ངེ་འཛིན་གྱི་མཐར་ཐུག་དེ་དགོས་རེད། </a><a data-m="974238" data-d="6134">གསལ་སྟོང་ཙམ་དུ་ཁས་ལེན་ཏེ། དཔེར་ན། སྒྱུ་མ་ངལ་གསོ་འདྲ་ཞིག་སྒོམ་འདུག་ཁ་བྱས་ན། </a><a data-m="980372" data-d="1741">དངོས་གནས་དྲང་གནས་སྒྱུ་མ་རེད་འགི །</a><a data-m="982113" data-d="5148">བསྟོད་ན་སྒྱུ་མ་རེད། སྨད་ན་སྒྱུ་མ་རེད། དགའ་ན་སྒྱུ་མ་རེད་བསམ་རྒྱུའི་གོ་བ་གཅིག་རེད་ནས་</a><a data-m="987261" data-d="4111">སྒྱུ་མ་ལྟ་བུའི་ལྟ་བ་ལྟར་མྱོང་ན་ནོར། </a><a data-m="991372" data-d="3425">དེ་བཞིན་དུ་ཞི་གནས་ནི་ཕྲ་རགས་ཀྱི་རྣམ་རྟོག་ཐམས་ཅད་རང་སར་ཞི་སྟེ། </a><a data-m="994797" data-d="2383">སེམས་ཉིད་འགྱུ་དྲན་གྱི་རླབས་དང་བྲལ་ནས་</a><a data-m="997180" data-d="3951">དངས་སེང་ངེ་གནས་པའི་ཆ་རང་རིག་རང་གསལ་དེ་ཡིན་པ་མ་གོ་བར། </a><a data-m="1001131" data-d="2865">སེམས་ལ་རྣམ་རྟོག་མ་ཡིན་ལྷན་ནེར་གནས་པ་དེ་</a><a data-m="1003996" data-d="1653">ཞི་གནས་ཀྱི་ངོ་བོ་གནས་འགྲོ་རེད་དུས། </a><a data-m="1005649" data-d="3370">ཉི་མའང་ཐུང་ཐུང་མ་འདྲ་ཉིན་མཚན་ཁོར་ཡུག་ཏུ་སྒོམ་དགོས་ན་</a><a data-m="1009019" data-d="2865">སུན་རྒྱུ་མེད་པ་འདྲ་རེད་འོང་དུས་དྲན་མེད་ཧད་པོ་རེད་དུས་</a><a data-m="1011884" data-d="1617">དེ་ལ་གོ་ན་ནོར་འགྲོ་བ་ཡིན་ཟེར།(༡༦)</a><a data-m="1013501" data-d="3376">དེས་ན་ཞི་གནས་དེ་མ་ཡིན་པར་ལྷག་མཐོང་ག་འདྲ་ཡིན་ཟེར་ན། </a><a data-m="1016877" data-d="2993">ལྷག་མཐོང་ནི་སེམས་གནས་ན་འདྲ། འགྱུ་ན་འདྲ། </a><a data-m="1019870" data-d="5844">གནས་འགྱུ་གཉིས་ཀ་རང་ངོ་རང་གིས་རིག་པའི་ཤེས་པའི་ཤེས་པ་ངོ་ཤེས་ཡོང་ན། དཔེར་ན། </a><a data-m="1025714" data-d="3437">མྱི་དཔའ་བོ་གཅིག་ལ་སྙིང་མེད་ནས་ཞེ་སྡང་འདྲ་གཅིག་སྐྱེས་འོང་ན། </a><a data-m="1029151" data-d="3059">ཁོས་ང་བསད་ན་མི་འཇིགས་བསམ་པའི་དཔའ་འདྲ་ཚུད་འོང་རྒྱུ་ཡོད་རེད་བ། </a><a data-m="1032210" data-d="5832">དཔེ་དེ་ལྟ་བུ་ངོ་ཤེས་ན་གདེང་གཅིག་ཐོབ་ཏེ་ངར་གདེང་གསལ་རིག་འཛིན་མེད་འདི་ཀ་ཡིན་པ་ལ། </a><a data-m="1038042" data-d="3566">དེ་འཛིན་མེད་ཀྱི་གོ་བས་མ་གོ་བར་གནས་འགྱུ་ལ་བརྟགས་དཔྱད་བྱས་ཏེ་</a><a data-m="1041608" data-d="5195">ད་རེ་ངས་སེམས་གནས་ཐིས་བསམ་རེ་རེ་དགའ། ད་རེས་འགྱུ་ཐིས་བསམ་རེ་རེ་སྡུག །</a><a data-m="1046803" data-d="7469">དེ་ལྟ་བུའི་གནས་འགྱུ་བརྟགས་དཔྱད་བྱས་པའི་བློ་དེ་ཡོད་ན་ངོ་ཚ་བྱེད་ས་དེ་ཡིན་ཟེར། </a><a data-m="1054272" data-d="2205">དེ་ནི་མཉམ་བཞག་དང་རྗེས་ཐོབ་གཉིས་ནང་། དཔེར་ན། </a><a data-m="1056477" data-d="4470">རྗེས་ཐོབ་ཅེས་པ་ལ་བླ་མ་གོང་མ་རྣམས་ཀྱིས་ཉམས་མྱོང་གི་སྒོ་ནས་</a><a data-m="1060947" data-d="2074">བཞེད་ལུགས་སྣ་ཚོགས་པ་ཞིག་ཡོད་ནའང་། </a><a data-m="1063021" data-d="2580">མཉམ་བཞག་རྗེས་ཐོབ་ཐུན་མོང་གི་ལུགས་ལྟར་དུ་བྱས་ན། </a><a data-m="1065601" data-d="2666">ཏིང་ངེ་འཛིན་རྩེ་གཅིག་ཏུ་སྒོམ་བསྡད་ན་མཉམ་བཞག །</a><a data-m="1068267" data-d="4244">དེས་སྤྱོད་ལམ་ནང་ལྟར་ཟ་འཆག་ཉལ་འདུག་བྱས་ན་རྗེས་ཐོབ་ཟེར་ཉིན་གཅིག་ཡོད་རེད། </a><a data-m="1072511" data-d="3446">ཡང་མཉམ་བཞག་རྗེས་ཐོབ་སྒོམ་ཉམས་མྱོང་གི་ཐོག་ནས་བྱས་ན་</a><a data-m="1075957" data-d="2808">རིག་པ་གི་ངོ་བོ་རྗེན་པར་ངོས་ཟིན་འོང་ན་མཉམ་བཞག་དང་། </a><a data-m="1078765" data-d="4151">དེའི་རྗེན་པ་དེ་ཡལ་ཤོར་བཞག་པ་དེ་རྗེས་ཐོབ་ཟེར་ནས་བཞེད་ལུགས་སྣ་ཚོགས་པ་ཞིག་ཡོད། </a><a data-m="1082916" data-d="3378">རྫོགས་ཆེན་རང་སྐད་དུ་ཉམས་གང་ཤར་གྱི་ངོ་བོ་དེ་ལ་</a><a data-m="1086294" data-d="1886">དྲན་པས་རྩིས་ཟིན་བཞིན་པའི་ངང་དུ་གནས་པ་ལ་མཉམ་བཞག་དང་། དེ་ཉིད་ཤེས་བཞིན་ཀྱི་ངང་དུ་སྤྲུལ་བསྒྱུར་སོགས་འགྱུ་བའི་ཆ་དེ་རྗེས་ཐོབ་དང་། </a><a data-m="1088180" data-d="2622">དེའང་(༡༨)ད་ལྟ་སེམས་ཡེངས་འདུག་མི་འདུག་བསམ་རྒྱུ་དེ་</a><a data-m="1090802" data-d="2897">དྲན་པས་རྩིས་ཟིན་པ་དེ་ལ་འདུ་བྱེད་ཀྱི་དྲན་པ་ཟེར། </a><a data-m="1093699" data-d="5901">དེས་འདུ་བྱེད་ཀྱི་དྲན་པས་རྩིས་ཟིན་བཞག་པའི་ཉམས་གནས་པ་ལ་མཉམ་བཞག་དང་། </a><a data-m="1099600" data-d="4627">གནས་པ་དེས་ངོ་བོ་དེ་ལ་སེམས་ཡེངས་ནི་མ་ཡེངས་བ་ལ་</a><a data-m="1104227" data-d="2427">བཟོ་བཅོས་མ་བྱས་པ་ཤེས་བཞིན་གྱི་ངང་ནས་</a><a data-m="1106654" data-d="5995">ཉམས་ཁོ་རང་གི་མཚན་ཉིད་རེད་དུས་འདྲ་མི་འདྲ་འགྱུ་བ་དང་། </a><a data-m="1112649" data-d="2692">སྤྲོ་བསྡུ་ཆ་དེ་རྗེས་ཐོབ་ཡིན་ཟེར། </a><a data-m="1115341" data-d="4655">དེས་དོན་དུ་ཉམས་མཉམ་བཞག་མ་བཅོས་པ་ཐ་མལ་ཤེས་པ་</a><a data-m="1119996" data-d="2423">ངོ་བོ་རིག་པ་རང་ཐོག་ལ་བཞག་བསྡད་ན་མཉམ་བཞག་ཡིན། </a><a data-m="1122419" data-d="3189">དེས་མཉམ་བཞག་དེ་མ་ཡེངས་བཞིན་དུ་དད་པའམ་མོས་གུས་བྱས་ན། </a><a data-m="1125608" data-d="2954">ངེས་འབྱུང་བྱས་ན། ཡང་ན་ཁ་ལག་ཅིག་བཟའ་དགོས་བསམ་ནས་</a><a data-m="1128562" data-d="1682">ཕར་ཚུར་འགྲོ་དགོས་བསམ་པ་ཤར་བ་ན། </a><a data-m="1130244" data-d="4538">རྣམ་རྟོག་དེས་རིག་པ་སྟོར་ནི་མ་སོང་བར་འགྱུ་བའི་ཆ་དེ་</a><a data-m="1134782" data-d="5314">རྗེས་ཐོབ་ཡིན་པ་མ་གོ་བར་ལྟ་སྟངས་ཀྱི་སྟོང་པ་ལ་རྩེ་གཅིག་ཏུ་འཇོག་པ་ལ་མཉམ་བཞག་དང་། </a><a data-m="1140096" data-d="3195">དེ་ལས་ལངས་ནས་གང་ཤར་ཐམས་ཅད་ལ་སྒྱུ་མ་ལྟ་བུའི་སྟོང་ཉིད་ཀྱིས་</a><a data-m="1143291" data-d="9726">རྒྱས་འདེབས་སུ་ཤོར་བ་དེ་ནོར་ས་ཡིན་དུས། </a><a data-m="1153017" data-d="5515">དེས་མཉམ་བཞག་དང་རྗེས་ཐོབ་གཉིས་ཀྱི་ནོར་ས་དེ་ཡིན། </a><a data-m="1158532" data-d="2308">དེས་ན་སེམས་ཡེངས་མེད་ཟེར་ཉིན་དེ་གང་རེད་ཟེར་ན། </a><a data-m="1160840" data-d="3410">དེས་ན་རྣམ་རྟོག་ཟེར་ཉིན་དེ་ནི་འདས་པའི་བག་ཆགས་ཀྱིས་རྗེས་གཅོད། </a><a data-m="1164250" data-d="3708">མ་འོངས་རྣམ་རྟོག་གིས་མདུན་བསུ། ད་ལྟ་ངས་འདི་འདྲ་བྱས་ན་མ་འོངས་པར་ཡག་པོ་རེད། </a><a data-m="1167958" data-d="4120">འདི་འདྲ་མ་བྱས་ན་རེད་རྒྱུ་མ་རེད་བསམ་རྒྱུ་ལ་སོགས་པའི་འཁྲུལ་འབྱམས་རྣམ་རྟོག་</a><a data-m="1172078" data-d="4348">སེམས་རང་གི་སེམས་ལ་བསམ་བསྡད་ན?རྣམ་རྟོག་མང་པོ་ཞིག་གི་དཔེར་ན་</a><a data-m="1176426" data-d="4665">རང་འཐག་གི་ནང་དུ་ཡོས་བླུགས་འདུག་དུས་སྟེང་ནས་མར་བླུགས་འདུག་དུས་</a><a data-m="1181091" data-d="1154">རྐུབ་ནས་མར་འཛག་འགྲོ་གི་ཡོད་རེད་དུས། </a><a data-m="1182245" data-d="3188">དེ་དང་འདྲ་སེམས་ཞབས་ནས་རྣམ་རྟོག་མང་པོ་ཞིག་ཤར། </a><a data-m="1185433" data-d="2420">སྟེང་ནས་ཡེང་མེད་བསྡད་ན་དེ་འོག་འགྱུ་རེད་དུས་</a><a data-m="1187853" data-d="3619">འོག་འགྱུ་ཤེས་པ་དགེ་བ་གི་དད་པ་མོས་གུས་ཡང་མ་ཡིན་པ། </a><a data-m="1191472" data-d="5757">མི་དགེ་བ་གི་ཤེས་པ་འདོད་ཆག་ཞེ་སྡང་གཏི་མུག་སོགས་དང་།(༡༩) དགེ་མི་དགེ་བ་གང་ཡང་མ་ཡིན་པ་ལུང་མ་བསྟན་དུ་མ་སོང་བ་</a><a data-m="1197229" data-d="3921">རང་བཞིན་ཤེས་པ་བབས་ཀྱིས་གནས་པ་དེ་ལ་ཡང་དག་གཉུགས་མའི་དྲན་པ་ཟེར། </a><a data-m="1201150" data-d="5468">སྒོམ་མཐར་ཐུག་དེ་རེད། ངས་སྒོམ་དེ་ཡེང་འགྲོ་འགི །</a><a data-m="1206618" data-d="2696">ད་མི་མང་པོ་བསླེབ་རྩིས་འགི །ངས་སྒོམ་དེ་སྟོར་བའི་ཐིས། </a><a data-m="1209314" data-d="3265">ཡང་ལས་ཀ་གཅིག་གི་ཆེད་དུ་ངའི་སྒོམ་དེ་རེད་མ་ཐིས་</a><a data-m="1212579" data-d="3860">བསམ་རྒྱུ་སེམས་ཁྲལ་ལྟ་བུ་ཡོངས་དུས་ཡེང་ཀྱི་དོག་པའི་ཟོན་འཇུག་པ་དང་། </a><a data-m="1216439" data-d="3266">དེས་ན་ཡིན་གཅིག་མིན་གཉིས་སེམས་གནས་པ་དེ་ལ་</a><a data-m="1219705" data-d="1769">ཡག་པོ་རེད་བསམ་རྩིས་ཆེ་འགྲོ་ན། </a><a data-m="1221474" data-d="5117">སེམས་དེ་ཕིས་འཛིན་པ་དྲག་པོ་གིས་བཅིངས་སོང་ན་</a><a data-m="1226591" data-d="2217">སྡུག་བརྩིར་ཟེར་འགྱུ་དྲན་ཟེར་མཁན་དེ་རེད། </a><a data-m="1228808" data-d="2743">དེ་གཉིས་ཀྱིས་བཅིངས་ནའང་ནོར་སོང་བ་ཡིན་ཟེར། </a><a data-m="1231551" data-d="4118">དེས་ན་རྫོགས་ཆེན་གྱི་ལམ་ནས་ཐ་མལ་གྱི་ཤེས་པ་ཟེར་མཁན་དེ་ད་ལྟ་ག་རེ་རེད་ཟེར་ན། </a><a data-m="1235669" data-d="3462">ད་ལྟའི་ཤེས་པ་འདི་ལ་སྐྱོན་ཉོན་མོངས་དུག་ལྔ་ཡིན་ནའང་འདྲ། </a><a data-m="1239131" data-d="3185">ཡོན་ཏན་དད་པ་མོས་གུས་སྙིང་རྗེ་ལ་སོགས་པ་ཡིན་ནའང་འདྲ། </a><a data-m="1242316" data-d="2238">གང་གིས་ཀྱང་མ་བསླད་པར་རང་བབས་གཉུག་མ། </a><a data-m="1244554" data-d="3013">བཞག་བཞག་ན་ཆུ་མ་འགུལ་ན་དྭངས་ཟེར་རྒྱུ་དེ་རེད་དུས། </a><a data-m="1247567" data-d="3191">འདི་ཀ་རིག་པའི་རྒྱུན་གྱིས་སྐྱོང་བ་དེ་ཡིན་ལ། </a><a data-m="1250758" data-d="3717">དེ་མ་གོ་བར་འཇིག་རྟེན་ཐ་མལ་གྱི་རྣམ་རྟོག་རང་རྒྱུད་པ་ལ་</a><a data-m="1254475" data-d="5862">ངོས་འཛིན་པ་ནོར་གསུངས་པ་ལྟར་ནོར་འགྲོ་བ་ཡིན་ཟེར། </a><a data-m="1260337" data-d="4075">འཇིག་རྟེན་ཐ་མལ་གྱི་རྣམ་རྟོག་རང་རྒྱུད་པ་ཤར། </a><a data-m="1264412" data-d="3896">རྣམ་རྟོག་དེས་རྒྱུད་ལ་ཆག་སྡང་གི་རྣམ་རྟོག་སྐྱེས་ནས་རྣམ་རྟོག་གཅིག་གིས་གཉིས་བྱེད། </a><a data-m="1268308" data-d="2708">གཉིས་གིས་གསུམ་བྱེད་མང་པོ་འཕྲོས་དེ་འདྲ་རེད་སོང་ན་དང་། </a><a data-m="1271016" data-d="1913">ཡང་དགེ་བའི་རྣམ་རྟོག་གཅིག་སྐྱེས་འོང་ན་ཡང་</a><a data-m="1272929" data-d="2040">རྣམ་རྟོག་གཅིག་རྗེས་གཉིས་མཐུད་མང་པོ་གཅིག་འཕྲོས་ནས་</a><a data-m="1274969" data-d="3032">སྒོམ་དེ་བརླག་འགྲོ་རེད་དུས་ནོར་ས་ཡིན་ཟེར། </a><a data-m="1284871" data-d="2673">སྒོམ་མེད་ཞེས་བྱ་བ་དེ་ག་རེ་ཡིན་ཟེར་ན་ནི་</a><a data-m="1287544" data-d="4504">གནས་ལུགས་ལྷུམས་སུ་ཞུགས་ནས་སོང་ཆོས་ཉིད་ཀྱི་གནས་ལུགས་ལ་བརྟན་པ་ཐོབ་ནས་</a><a data-m="1292048" data-d="8268">སྒོམ་མི་སྒོམ་གྱི་ཞེན་པ་དག་སྟེ་རང་གི་སེམས་ལ་བཟོ་བཅོས་དང་དམིགས་གཏད་གང་ཡང་མེད་པར་</a><a data-m="1300316" data-d="3383">ཁྱབ་བརྡལ་གྱི་དྲན་པའི་མཁར་ཚུགས་པ་ལ་ཟེར་གྱིས། </a><a data-m="1303699" data-d="3158">བློས་བཏང་བའི་བཏང་སྙོམས་ཐ་མལ་དུ་སྡོད་པའམ་</a><a data-m="1306857" data-d="3152">ཅི་ཡིན་འདི་ཡིན་མེད་པའི་རྣམ་རྟོག་ལུང་མ་བསྟན་དུ་རྒྱ་འབྱམས་ན་</a><a data-m="1310009" data-d="4034">དེ་ཡང་སྒོམ་པ་ཡིན་སྣང་ཤར་ན་ནོར། གང་ཤར་སྐྱོང་ཟེར་བ་དེ། </a><a data-m="1314043" data-d="5156">གང་ཤར་གྱི་རྣམ་རྟོག་དེ་ལ་ཅེར་གྱིས་རྣམ་རྟོག་ཁོ་རང་གི་ངོ་བོ་ལ་བལྟས་བཞག་ན། </a><a data-m="1319199" data-d="3176">དེས་ན་རྣམ་རྟོག་དེ་ཕར་ཤར་མི་ཉན་བསམ་ནས་དགགས་པ་ཡང་མ་ཡིན། </a><a data-m="1322375" data-d="2953">རྣམ་རྟོག་དེ་ལ་དགེ་སྡིག་གི་རྣམ་རྟོག་གང་ཡིན་རེད་བསམ་ནས་</a><a data-m="1325328" data-d="4512">བརྟག་གཞིག་བྱས་པ་ཡང་མ་ཡིན། རྣམ་རྟོག་དེའི་རྗེས་སུ་འབྲང་བ་ཡང་མ་ཡིན་པར་</a><a data-m="1329840" data-d="5682">རྣམ་རྟོག་ཤར་མཁན་ཁོ་རང་གི་རིག་ཐོག་ཏུ་གློད་ནས་དང་པོ་སེམས་གནས། </a><a data-m="1335522" data-d="2224">གནས་པའི་སྟེང་ནས་འགྱུ།འགྱུ་འོང་དུས་(༢༢</a><a data-m="1337746" data-d="3388">རིག་པའི་ཟང་ཐལ་དུ་སྐྱོང་ཟེར་བ་ལ་མ་གོ་བར། </a><a data-m="1341134" data-d="6025">གང་ཤར་རང་དགར་རྣམ་རྟོག་གང་ཤར་ན་རྣམ་རྟོག་རང་འདྲ་བ་དེས་རྗེས་སུ་འབྲང་ཏེ་</a><a data-m="1347159" data-d="2218">རྣམ་རྟོག་གཅིག་གིས་གཉིས་གིས་གསུམ་བྱས་ཏེ་</a><a data-m="1349377" data-d="3297">འཁྲུལ་བ་ལུ་གུ་རྒྱུད་དང་བཅས་པའི་རྟོག་དཔྱོད་བྱེད་ན་ནོར། </a><a data-m="1352674" data-d="4487">དེ་བཞིན་དུ་གོལ་ས་གསུམ་ནི། སེམས་མཉམ་བཞག་བྱས་པ་ལ་</a><a data-m="1357161" data-d="4082">བདེ་གསལ་མི་རྟོག་པ་གསུམ་ལས། བདེ་བ་ལ་ཞེན་ན་འདོད་ཁམས་ཀྱི་ལྷར་སྐྱེ། </a><a data-m="1361243" data-d="3266">གསལ་ལ་ཞེན་ན་གཟུགས་ཁམས་ཀྱི་ལྷར་སྐྱེ། </a><a data-m="1364509" data-d="4278">མི་རྟོག་པ་ལ་ཞེན་ན་གཟུགས་མེད་ཁམས་ཀྱི་ལྷར་སྐྱེ་བས་གོལ་ས་ཞེས་བྱ་ཝཾF//Fབ་ཡིན་ལ། </a><a data-m="1368787" data-d="4673">དེའང་བདེ་གསལ་མི་རྟོག་པ་གསུམ་གྱི་ངོས་འཛིན་དང་ནོར་ས་བཤད་ན། </a><a data-m="1373460" data-d="3653">བདེ་བ་ཞེས་བྱ་བ་དེ་རྩ་བའི་སྡུག་བསྔལ་དང་། </a><a data-m="1377113" data-d="2465">འགྱུར་བའི་སྡུག་བསྔལ།ཁྱབ་པ་འདུ་བྱེད་ཀྱི་སྡུག་བསྔལ། </a><a data-m="1379578" data-d="3812">སྡུག་བསྔལ་གྱི་སྡུག་བསྔལ་ཞེས་ཆེན་པོ་གསུམ་གྱི་མ་བསླད་པར་</a><a data-m="1383390" data-d="2266">གནས་ལུགས་དེའི་ངང་མཉམ་པར་བཞག་ན་</a><a data-m="1385656" data-d="4474">མཉམ་པར་བཞག་པ་དེ་དང་འབྲལ་མི་ཕོད་པ་ལྟ་བུའི་དགའ་བདེའི་ཉམས་འཆར་བ་ལ་ཟེར་གྱིས། </a><a data-m="1390130" data-d="3548">རང་བཞིན་གྱི་སེམས་ཟག་བཅས་འདོད་ཆག་གྱི་བདེ་བ་ལྟ་བུའམ། </a><a data-m="1393678" data-d="5355">ཡུལ་རྐྱེན་གྱི་བསྒྱུར་བ་རང་གི་ཡིད་དུ་འོང་བ་གླིང་ཁ་ལྟ་བུ་ལ་སླེབ་ཚར་ན་དེའི་སྐྱིད་སྣང་ལྟ་བུ་དང་། </a><a data-m="1399033" data-d="4563">དེ་ནས་ཐོབ་དང་རྙེད་པ་བསྐུར་བསྟི་ལ་སོགས་པ་ཐོབ་པ་དེའི་སྤྲོ་སྣང་ཤར་བ་ལྟ་བུ་</a><a data-m="1403596" data-d="3362">སྐྱིད་སྣང་དང་དགའ་སྤྲོ་བཟང་རྟོག་འཆར་བ་ལྟ་བུ་ལ་ཟེར་བ་མ་ཡིན། </a><a data-m="1406958" data-d="4483">གསལ་བ་ཞེས་པ་དེ་རྨུགས་པའམ་བྱིང་འཐིབས་ལྟ་བུའི་བགེགས་ཀྱི་མ་བསླད་པར་</a><a data-m="1411441" data-d="4436">རིག་པའི་ངར་ཆའམ་འཆར་སྒོ། འགགས་མེད་དུ་གསལ་བ་ལ་ཟེར་གྱིས། </a><a data-m="1415877" data-d="3797">ཡུལ་སྣང་གི་ཁ་དོག་བཟོ་དབྱིབས་སོགས་མཚན་བཅས་ཀྱི་འཆར་སྒོ་</a><a data-m="1419674" data-d="3717">འཁྲུལ་སྣང་གི་རང་གཟུགས་ལ་ཟེར་བ་མ་ཡིན་ནོ།མི་རྟོག་པ་ཡང་། </a><a data-m="1423391" data-d="5610">རྣམ་རྟོག་མི་འགྱུ་དགུ་འགྱུ་ཨ་འཐས་འཁྲུལ་རྟོག་གི་གཡོ་འཁྲུགས་དང་བྲལ་བའི་རྟོག་མེད་ནམ་མཁའ་ལྟ་བུ་ལ་ཟེར་གྱིས། </a><a data-m="1429001" data-d="3502">སེམས་དྲན་མེད་དུ་བརྒྱལ་བ་ལྟ་བུའི་ཚོར་བ་འགགས་པའམ་</a><a data-m="1432503" data-d="3405">གཉིད་འཐུག་ལྟ་བུའི་མུན་ནག་ལ་ཟེར་བ་མ་ཡིན་ནོ། </a><a data-m="1435908" data-d="3103">མདོར་ན་བདེ་གསལ་མི་རྟོག་པའི་ཉམས་གསུམ་པོ་འདི་ལ་ཡང་</a><a data-m="1439011" data-d="3742">ལམ་རྟག་གི་འཆར་ཚུལ་ཙམ་དུ་ཤུགས་འབྱུང་དུ་འབྱུང་བ་ཡིན་པ་མ་གཏོག</a><a data-m="1442753" data-d="2222">བདེ་གསལ་མི་རྟོག་པའི་ཉམས་ཟེར་མཁན་ཞིག་</a><a data-m="1444975" data-d="3826">འཆར་རྒྱུ་ཡོད་བསམ་ནས་ཡོད་དུ་རེ་ནས་ཆེད་དུ་བསྒོམ་པ་དང་། </a><a data-m="1448801" data-d="5019">བདེ་གསལ་མི་རྟོག་པའི་ཉམས་རྒྱུད་ལ་བྱུང་བ་ལ་སྒོམ་རྣལ་མར་ཡིན་པ་བཟུང་ནས་</a><a data-m="1453820" data-d="4119">དེས་ཉམས་དེ་ལ་ཞེན་ཅིང་ཆག་ན་ཁམས་གསུམ་དུ་གོལ་བའི་རྒྱུ་ལས་མ་འདས་སོ། </a><a data-m="1457939" data-d="3799">དེ་བཞིན་དུ་ཤོར་ས་བཞི་ལ་སྟོང་པ་ཉིད་ཤེས་བྱའི་གཤིས་ལ་ཤོར་བ། </a><a data-m="1461738" data-d="2994">སྟོང་པ་ཉིད་ལམ་དུ་ཤོར་བ། སྟོང་ཉིད་གཉེན་པོར་ཤོར་བ། </a><a data-m="1464732" data-d="3670">སྟོང་ཉིད་རྒྱས་འདེབས་སུ་ཤོར་བདང་བཞི་ཡོད་ཅིང་དེ་དག་རེ་རེ་ལའང་</a><a data-m="1468402" data-d="2584">ཡེ་ཤོར་དང་འཕྲལ་ཤོར་གཉིས་སུ་དབྱེ་བར་བཤད་ཀྱང་། </a><a data-m="1470986" data-d="3912">མདོར་ཧྲིལ་གྱིས་དྲིལ་ན་དོན་དམ་པའི་སྟོང་ཉིད་ཀྱི་ངོ་བོ་དེ་</a><a data-m="1474898" data-d="4000">གདོད་ནས་རྣམ་པར་དག་པ་གསར་དུ་རྒྱུ་རྐྱེན་གྱི་བྱས་ཆོས་དང་</a><a data-m="1478898" data-d="2823">རྟོག་གེ་བློ་ཡི་སྒྲོ་བཏགས་ཀྱིས་སྒྲོགས་ལས་གྲོལ་བ་</a><a data-m="1481721" data-d="3499">ད་ལྟའི་རིག་པ་ཀ་དག་ཕྱོགས་ཡན་ཆེན་པོའི་གནད་མ་གོ་བར། </a><a data-m="1485220" data-d="5381">སྣང་བ་ལ་སྟོང་པས་རྒྱས་འདེབས་ལྟ་བུའི་སྟོང་པ་ལོགས་ནས་བསྒྲུབ་ན་གཤིས་ལ་ཤོར་བ་ཡིན། </a><a data-m="1490601" data-d="4456">དེ་བཞིན་དུ་རང་རིག་ཐ་མལ་པའི་ཤེས་པ་ལམ་ཁྱེར་འདི་ལ་རྩེ་གཅིག་ཏུ་བརྩོན་ན་</a><a data-m="1495057" data-d="11005">དེ་ཆོས་ཡིན་པ་ཀྱི་སྒོ་ནས་༢༤ཡིད་མ་ཆེས་ཤིང་རྒྱུ་འབྲས་དབྱེར་མེད་ཀྱི་རང་བཞིན་</a><a data-m="1506062" data-d="3814">ཡེ་ནས་ལྷུན་གྲུབ་ཏུ་ཚང་བའི་ངོ་བོ་དེ་མ་ཤེས་པར། </a><a data-m="1509876" data-d="3994">ལམ་སྟོང་པ་ཉིད་སྒོམ་པས་འབྲས་བུ་ཆོས་ཀྱི་སྐུ་གཞན་ནས་འབྱུང་དུ་རེ་ནས་</a><a data-m="1513870" data-d="4031">དེ་ལ་འབད་པས་བློས་སྒྲོ་བཏགས་ཏེ་སྒོམ་པར་བྱེད་པ་ནི་སྟོང་ཉིད་ལམ་དུ་ཤོར་བ་དང་། </a><a data-m="1517901" data-d="4657">དེས་ན་རྣལ་འབྱོར་པ་རང་གི་རྒྱུད་ལ་རྣམ་རྟོག་དང་ཉོན་མོངས་པ་དང་རྣམ་རྟོག་གང་ཤར་ཡང་</a><a data-m="1522558" data-d="4150">རྣམ་རྟོག་དེ་ཡི་ངོ་བོ་ལ་ཡེ་ནས་སྟོང་པ་ཉིད་ལས་མ་འདས་པས་ན་</a><a data-m="1526708" data-d="3803">རྣམ་རྟོག་ཁོ་རང་སྟོང་ཉིད་ཡིན་ཚར་དུས་སྤོང་རྒྱུའི་ཉོན་མོངས་པ་ཞིག་དང་། </a><a data-m="1530511" data-d="4102">གཉེན་པོ་སྟོང་ཉིད་གཉིས་སུ་སྤང་བླང་མ་དགོས་པར་དཔེར་ན་</a><a data-m="1534613" data-d="4028">ཉོན་མོང་གི་རྣམ་རྟོག་ལྟ་བུ་སྤང་བྱ་ཁོ་རང་རིག་པས་ངོས་ཟིན་པ་ལྟ་བུ་དང་། </a><a data-m="1538641" data-d="5755">སྦྲུལ་རང་གིས་ལུས་ཀྱི་མདུད་སྦྲུལ་རང་གིས་ནུས་སྟོབས་ཀྱི་བཤིགས་པ་ལྟར་</a><a data-m="1544396" data-d="2230">རང་གྲོལ་དུ་སོང་བའི་གནད་མ་གོ་བར། </a><a data-m="1546626" data-d="4518">སྤང་བྱའི་རྣམ་རྟོག་དང་ཉོན་མོངས་ཀྱི་སྟེང་དུ་གཉེན་པོའི་སྟོང་ཉིད་ལ་སོགས་པ་</a><a data-m="1551144" data-d="2785">ལོགས་སུ་སྒོམ་དགོས་ན་གཉེན་པོར་ཤོར་བ་ཡིན་ཟེར། </a><a data-m="1553929" data-d="4060">རྒྱས་འདེབས་ལ་ཤོར་བ་ནི། སྤྲོས་བཅས་དང་སྤྲོས་མེད་གང་ཡིན་ཀྱང་</a><a data-m="1557989" data-d="3722">ཡེ་ནས་ཀློང་ཆེན་ཀུན་ཏུ་བཟང་མོའི་མཁའ་དབྱིངས་སུ་རྣམ་ཐར་སྒོ་གསུམ་གྱི་རང་བཞིན་</a><a data-m="1561711" data-d="3030">གསལ་སྟོང་ཟུང་འཇུག་ཆེན་པོར་ལྷུན་གྲུབ་ཏུ་གནས་པ་མ་ཤེས་པར་</a><a data-m="1564741" data-d="3951">ཉམས་ལ་ཞེན་ཆག་སྐྱེས་ཏེ་ཨ་འཐས་ཀྱི་སྒོམ་མཁན་དང་</a><a data-m="1568692" data-d="6957">དམིགས་མེད་དུ་སྦྱོང་བའི་འཛིན་སྟངས་ཟུང་དུ་མ་ཆུད་པས་ཐབས་ཤེས་ཡ་བྲལ་བར་གྱུར་པ་དང་། </a><a data-m="1575649" data-d="5246">ཐ་མལ་གྱི་རིག་པ་བློ་འདས་ཀྱི་རྒྱུན་དམིགས་མེད་ཀྱི་བྱ་རས་མི་སྐྱོང་བར་</a><a data-m="1580895" data-d="7638">ཐོག་མའི་གོ་ཡུལ་དེ་ཡིད་ལ་བཞག་ནས་སྒོམ་བྱ་དང་བསྒོམ་བྱེད་མེད་དོ། </a><a data-m="1588533" data-d="4183">ཐམས་ཅད་སྟོང་པ་ཉིད་དོ། ཐམས་ཅད་ཆོས་སྐུའོ། ཐམས་ཅད་ལས་འབྲས་མི་བདེན་ནོ། </a><a data-m="1592716" data-d="2991">བློ་ཡིན་ནོ། རྣམ་རྟོག་ཡིན་ནོ། གང་ཡང་མ་གྲུབ་བོ་ཞེས་</a><a data-m="1595707" data-d="4889">ཐག་ཆོད་ཀྱི་སྟོང་ལྟས་རྒྱས་འདེབས་པ་ལ་ཟེར་གྱིས་འདི་ནི་དེང་སང་ཤིན་ཏུ་མང་ངོ་། </a><a data-m="1600596" data-d="6752">མདོར་ན་སྒོམ་བདག་པོའི་ལག་ཏུ་འཕྲོད་ནས་རྣམ་ཀུན་མཆོག་ལྡན་གྱི་སར་བགྲོད་པ་ལ་</a><a data-m="1607348" data-d="4117">གོལ་ཤོར་དང་ནོར་ས་གསུམ་གྱིས་བསྐུངས་ས་དང་འཕྲང་ཤིན་ཏུ་དོག་པས་</a><a data-m="1611465" data-d="5403">ཉམས་མྱོང་གི་དེ་དག་ལ་བརྡར་ཤ་མ་ཆོད་ན་ཁ་ཁྱེར་དང་ཚིག་ཁྱེར་གྱིས་</a><a data-m="1616868" data-d="3204">ཁ་ཡི་ལྟ་བ་ཞེས་བཤད་པ་གཅིག་ལ་ཤོར་བ་ཡིན་ཏེ། </a><a data-m="1620072" data-d="7053">ཇི་སྐད་དུ་རྫོགས་ཆེན་ནས། ཉམས་ན་བུན་འདྲ་སྟེ་ཡལ་ནས་འགྲོ། ཞེས་བཤད་པ་ལྟར་</a><a data-m="1627125" data-d="5764">ཡུལ་གྱི་རྐྱེན་བདེ་སྡུག་བཟང་ངན་སྣ་ཚོགས་འབྱུང་བ་དང་། </a><a data-m="1632889" data-d="4505">རྐྱེན་བཟང་ངན་ཕྲན་བུའི་ཀྱང་སྒོམ་ཆེན་པ་རྐྱེན་བཟང་པོ་བྱུང་ན་དེ་ལ་དགའ་བ་སྐྱེ། </a><a data-m="1637394" data-d="4016">མི་འདོད་པ་བྱུང་ན་དེ་སེམས་ཁོངས་དུ་ཆུད་པ་ལ་སོགས་པའི་བསླུས་ནས་</a><a data-m="1641410" data-d="2668">རྐྱེན་ཐོག་ཏུ་འཚོལ་བ་དེས་ལན་པར་གདའ་སྟེ། </a><a data-m="1644078" data-d="3829">དེའི་ཕྱིར་གེགས་སེལ་བོགས་འདོན་གྱི་གནད་ཁྱད་པར་ཅན་གྱིས་མ་ཟིན་ན་</a><a data-m="1647907" data-d="2909">མི་དང་མ་འཕྲད་པའི་བཅད་རྒྱ་དམ་པོ་བྱེད་པ་དང་། </a><a data-m="1650816" data-d="4851">སྡུག་བཙིར་བྱས་ཡུས་ཅན་གྱི་སེམས་འཛིན་ལུས་གནད་དམ་པོས་རང་ཉིད་རང་འཆིང་བ་དང་། </a><a data-m="1655667" data-d="14117">ལྷ་སྒོམ་པ་དང་། སྔགས་བཟླ་བ་དང་བ། རྩ་རླུང་སྒོམ་པ་ལ་སོགས་</a><a data-m="1669784" data-d="4188">སྡུག་པོ་སྤུས་བཙལ་ནས་ཟེར་སྡུག་པོ་གཅིག་ག་ལ་འགི་ལྟོས། </a><a data-m="1673972" data-d="4293">བཙལ་དཔྱད་ཀྱི་བཙལ་ནས་ཉོས་པ་གཅིག་པུས་ཐར་པ་བྱང་ཆུབ་ག་ལ་ཐོབ་སྟེ་</a><a data-m="1678265" data-d="4075">འཕགས་པ་སྡུད་པ་ལས། གང་ཞིག་དཔག་ཚད་ལྔ་བརྒྱ་ཡོད་པའི་རི་ཡི་སུལ། </a><a data-m="1682340" data-d="2102">སྦྲུལ་གྱིས་གང་བར་ལོ་མང་བྱེ་བར་གནས་བྱས་ཀྱང་། </a><a data-m="1684442" data-d="1915">དབེན་པ་འདི་མི་ཤེས་པའི་བྱང་ཆུབ་སེམས་དཔའ་ནི། </a><a data-m="1686357" data-d="2620">ལྷག་པའི་ང་རྒྱལ་རྙེད་ནས་འགྲོ་བར་གནས་པ་ཡིན་ཞེས་གསུང་པ་ལྟར། </a><a data-m="1688977" data-d="4284">དཔག་ཚད་ལྔ་བརྒྱ་ཡོད་པའི་རི་ངོག་གཅིག་ལ་སྦྲུལ་མང་པོ་གིས་གང་དུ་ཡོད་པ་དེ་ལ་</a><a data-m="1693261" data-d="2385">བྱང་ཆུབ་སེམས་དཔའ་གཅིག་མཉམ་བཞག་བྱས་ནས་བཞུགས་ཡོད་ན་</a><a data-m="1695646" data-d="3145">ནང་གི་དབེན་པ་སྟོང་ཉིད་ཀྱི་ལྟ་བ་དེ་མ་ཤེས་ནས་བཟུང་ཏེ་</a><a data-m="1698791" data-d="6943">ཕྱི་བྱང་ཆུབ་སེམས་དཔའ་དེ་ལྷག་པའི་ང་རྒྱལ་སྐྱེས་ནས་འགྲོ་བར་གནས་པ་ཡིན་ཏེ་</a><a data-m="1705734" data-d="1663">གེགས་དང་གོལ་ས་ཡིན་ཞེས་གསུང་། </a><a data-m="1707397" data-d="2955">དེའི་ཕྱིར་ན་གང་ཤར་ལམ་འཁྱེར་གྱི་གནད་ཤེས་ནས་</a><a data-m="1710352" data-d="2431">ལུས་ཀྱི་མཚམས་ཁང་དུ་སེམས་ཀྱི་སྒྲུབ་པ་པོ་</a><a data-m="1712783" data-d="4192">དབེན་པར་གནས་པའི་སྒྲུབ་པ་ཁོ་ན་ལས་ཆོད་ཆེ་བའི་དེ་ལམ་མེད་པས་</a><a data-m="1716975" data-d="4697">ལོ་མཚམས་ཟླ་མཚམས་ཀྱི་ཁ་གྲངས་མང་པོ་རྫོགས་པའི་བྱས་ཡུས་ལ་རེ་ལྟོས་མི་འཆའ་བར་</a><a data-m="1721672" data-d="5968">མི་ཚེ་ཁོ་ན་ལ་ཚད་བཙུགས་ནས་གནས་ལུགས་མ་བཅོས་པའི་རྒྱུན་སྐྱོང་བ་ལ་འབད་ཅིང་། </a><a data-m="1727640" data-d="2646">བཟང་ངན་གྱི་རྣམ་རྟོག་གང་ཤར་ཡང་རྣམ་རྟོག་གོ་</a><a data-m="1730286" data-d="3425">སྙམས་པའི་ཅེར་འཛིན་གྱི་ལྷན་པ་འདེབས་པ་དང་སྤང་བྱའི་སྟེང་དུ་</a><a data-m="1733711" data-d="5008">གཉེན་པོའི་མེ་བཙའ་རྒྱག་པ་སོགས་གང་ཡང་མི་བྱེད་པར་</a><a data-m="1738719" data-d="10257">མི་རྒན་གྱི་བྱིས་པའི་རྩེད་མོ་ལ་བལྟ་བ་ལྟར་རྐྱེན་བཟང་ངན་དང་ཉམས་བཟང་ངན་གང་ཤར་ནའང་</a><a data-m="1748976" data-d="2370">དེ་ལ་ཆེད་དུ་འཛིན་མེད་སྤྲོས་བྲལ་གྱི་ངང་དུ་</a><a data-m="1751346" data-d="6267">ཉིན་མཚན་བར་མེད་དུ་ལ་བཟློ་བར་བྱས་པས་ལྷག་མཐོང་རྟོག་མེད་ཀྱི་རྩལ་རྫོགས་ཏེ། </a><a data-m="1757613" data-d="1982">ཆོས་ཉིད་ཀྱི་ངོ་བོ་མངོན་སུམ་དུ་རྟོགས། </a><a data-m="1759595" data-d="3017">གནས་འགྱུ་དྲན་རིག་བཟང་རྟོག་ངན་རྟོག་ཇི་ལྟ་བུ་འཆར་ཡང་</a><a data-m="1762612" data-d="2908">འཆར་བ་ཐམས་ཅད་རིག་སྟོང་བློ་འདས་རྫོགས་པ་ཆེན་པོའི་ཀློང་ངམ་</a><a data-m="1765520" data-d="3237">ངོ་བོ་ལས་མ་འདས་པ་ཡིན་པས་དེས་ངང་ལས་ངེས་ཤེས་དྲངས་ཏེ། </a><a data-m="1768757" data-d="2466">དེས་སྟེང་དུ་བཙན་ས་ཟིན་པས་ན་རྫོགས་ཆེན་ནས། </a><a data-m="1771223" data-d="3377">རྟོག་པ་ནམ་མཁའ་འདྲ་སྟེ་འགྱུར་བ་མེད། ཅེས་པ་ལྟར་</a><a data-m="1774600" data-d="4158">རྣལ་འབྱོར་པ་དེ་ལུས་ཐ་མལ་པ་ལྟར་སྣང་ཡང་</a><a data-m="1778758" data-d="4575">སེམས་ཆོས་སྐུ་སྤྲོས་པའི་བྱ་རྩོལ་དང་བྲལ་བའི་དགོངས་པ་ལ་རྟག་ཏུ་མི་གཡོ་བར་བཞུགས་པས་</a><a data-m="1783333" data-d="2796">སྣང་སྲིད་བླ་མའི་དཀྱིལ་འཁོར་གང་ཤར་ཡེ་ཤེས་ཕྱམ་བརྡལ་</a><a data-m="1786129" data-d="3557">ཡུལ་སྣང་བརྡ་དང་དཔེ་ཆ། ས་ལམ་བྱར་མེད་ལྷུག་པ་</a><a data-m="1789686" data-d="2944">དགོངས་པ་འཁོར་འདས་ཡེ་གྲོལ་གྱི་ཀློང་ནས་གནས་སྐབས་སུ་</a><a data-m="1792630" data-d="3594">བསྟན་པ་དང་སེམས་ཅན་གྱི་དོན་འབད་མེད་ལྷུན་གྲུབ་ཏུ་འབྱུང་ཞིང་། </a><a data-m="1796224" data-d="3885">ལུས་རྒྱའི་འཆིང་བ་ཞིགས་པ་དང་དུས་མཚུངས་པར་བུམ་ནང་གི་ནམ་མཁའ་</a><a data-m="1800109" data-d="3997">བུམ་པ་ཆགས་པ་དང་ལྷན་ཅིག་ཕྱིའི་ནམ་མཁའ་དང་དབྱེར་མེད་རོ་གཅིག་ཏུ་གྱུར་པ་ལྟར། </a><a data-m="1804106" data-d="3754">གདོད་མའི་གཞི་དབྱིངས་ནང་གསལ་དཔྱོད་བྱེད་ཀྱི་ཤེས་པ་དང་བྲལ་བའི་</a><a data-m="1807860" data-d="5176">གཞོན་ནུ་བུམ་པའི་སྐུར་མངོན་སུམ་སངས་རྒྱས་པ་ནི་སྒྲུབ་བྱ་མཐར་ཐུག་པ་གྱུར་པ་ཡིན་ཟེར། </a><a data-m="1813036" data-d="4741">འདིར་སྨྲས་པ། ཀུན་རྫོབ་འཁྲུལ་པའི་སྣང་བ་རྫུན་པོ་ཆེ། </a><a data-m="1817777" data-d="3751">ཀློང་ཆེན་རིག་པའི་གཤིས་སུ་འུབ་ཆུབ་པའི། འགྱུ་དྲན་སེམས་ཀྱི་བྱ་བྱེད་བྱིས་པའི་གར། </a><a data-m="1821528" data-d="2233">བློ་འདས་དྲན་པའི་ངང་དུ་བག་ལ་ཞ། གསུང་དུས་</a><a data-m="1823761" data-d="4885">ཀུན་རྫོབ་སྣང་བ་འདི་ཐམས་ཅད་སྒྱུ་མ་དང་རྨི་ལམ་ལྟ་བུས་སེམས་བསླུ་བསྡད་པ་དེའི་ཡིན་དུས་</a><a data-m="1828646" data-d="3802">ཁོང་ཉིད་ཀློང་ཆེན་ཡེ་ཤེས་རིག་པའི་དགོངས་པ་དེ་རྫོགས་ཚར་དུས་</a><a data-m="1832448" data-d="3274">ཡུལ་གྱིས་བསླུ་མེད་པ་རེད་ཚར་དུས་དེ་ཡིན་པའི་ཕྱིར་ན་</a><a data-m="1835722" data-d="3684">འགྱུ་དྲན་གྱི་སེམས་བྱ་བྱེད་དེ་བྱིས་པ་རྣམས་སྤུ་གུ་རྩེད་བ་དང་འདྲ་སྟེ་</a><a data-m="1839406" data-d="3084">ཁོང་གི་བློ་འདས་དྲན་པའི་ངང་དུ་བག་ལ་ཞ་སྟེ་བཞུགས་ཏེ། </a><a data-m="1842490" data-d="4520">ལྟ་བ་མཐོན་པོར་སྙེགས་པའི་བཟང་རྟོག་དང་། །ཐེ་ཚོམ་སྒྲོག་ཏུ་ཆུད་པའི་ངན་རྟོག་ཆང་། །</a><a data-m="1847010" data-d="3696">བཏུངས་པའི་གཏི་མུག་གཉིད་ཀྱིས་མ་བཟི་བར། །ཐ་མལ་རིག་པ་རྗེན་པ་ལྷོད་དེར་གནས། ཞེས་</a><a data-m="1850706" data-d="3628">ང་རྫོགས་པ་ཆེན་པོ་སྒོམ་ཡིན་ཟེར་ལྟ་བ་མཐོ་པོའི་ང་རྒྱལ་གྱི་སྒོ་ནས་</a><a data-m="1854334" data-d="2964">སྒོམ་པ་བཟང་རྟོག་དང་།གཅིག་གོ་ཡང་གོ་ལ་ལ་འདྲ་བོ། </a><a data-m="1857298" data-d="2284">ཐག་ཡང་མ་ཆོད་པ་དེ་ནས་ཐེ་ཚོམས་ཀྱི་སྒྲོག་ཏུ་ཆུད་པའི་</a><a data-m="1859582" data-d="4037">ངན་རྟོག་གི་ཆང་དེ་ཐམས་ཅད་བཏུང་བའི་སེམས་ཅན་ཐམས་ཅད་</a><a data-m="1863619" data-d="4630">གཏི་མུག་གཉིད་ཀྱི་མི་བསླུ་བར་ཐ་མལ་རིག་པ་རྗེན་པ་ལྷོད་དེ་གནས་པ་དེ་ངོ་ཤེས་པར་གྱུར་ཏེ། །</a><a data-m="1868249" data-d="3816">གོ་ཡུལ་ཁ་ལྟར་འབྱམས་པའི་འུད་གོག་དང་། །གནས་འགྱུའི་འཕྲང་ལ་འཛེར་བའི་དུཿཁ་སོགས། །</a><a data-m="1872065" data-d="3974">དགོངས་བརྒྱུད་རྡོ་རྗེའི་ཚིག་རྐང་ཟབ་མོ་ཡི། །ཉུང་ངུའི་གཏམ་གྱིས་ལན་བརྒྱར་ཟིལ་གྱིས་མནན། གསུང་ཏེ་</a><a data-m="1876039" data-d="3398">དཔེ་ཆ་གི་གོ་རྟོག་ཙམ་གྱིས་ཁ་མཁས་པ་བཤད་བསྡད་ལེ་ཙམ་གྱིས་</a><a data-m="1879437" data-d="2754">འུད་གོག་གྱིས་རྫོགས་པ་ཆེན་པོའི་གནས་ལུགས་མི་རྟོགས། </a><a data-m="1882191" data-d="4647">གནས་འགྱུ་གཉིས་པོ་དེ་བསྒྲངས་ཏེ་དེས་འཕྲང་ལས་གྲོལ་བའི་</a><a data-m="1886838" data-d="6943">རང་གི་སེམས་༢༨?སྙིང་རླུང་རེད་ཡོང་དུས་དུཿཁ་ལ་སོགས་པ་ཐམས་ཅད་</a><a data-m="1893781" data-d="2081">སྒོམ་རྒྱུའི་རྡོ་རྗེ་ཚིག་རྐང་ཟབ་མོ་འདི་ཡིས་</a><a data-m="1895862" data-d="2844">ཉོན་མོངས་གཏམ་གྱི་ལན་བརྒྱར་རུ་ཟིལ་གྱིས་མནན་པ་ཡིན། །</a><a data-m="1898706" data-d="1944">སྔོན་བསགས་སྨོན་ལམ་དཀར་པོའི་རྟེན་འབྲེལ་དང༌། །</a><a data-m="1900650" data-d="1573">ཟབ་ལམ་རྡོ་རྗེའི་རྣལ་འབྱོར་བཀའ་དྲིན་ལས། །</a><a data-m="1902223" data-d="2301">དབུ་མའི་རྩ་མདུད་་མ་ལ་གྲོལ་བའི་ལག་རྗེས་སུ། །</a><a data-m="1904524" data-d="2225">ཉམས་མྱོང་གནད་ཀྱི་མན་ངག་འདི་ཀོ་བྱས། ཟེར་དུས་</a><a data-m="1906749" data-d="4895">ཁོང་སྐྱེ་བ་སྔོན་ཚོགས་བསགས་ཐུགས་བསྐྱེད་སྨོན་ལམ་ཡག་པོ་བྱས་བཞག་པ་དེས། </a><a data-m="1911644" data-d="2391">ད་ལྟ་ཟབ་ལམ་རྡོ་རྗེ་རྣལ་འབྱོར་སྒོམ་རྒྱུ་བྱུང་། </a><a data-m="1914035" data-d="3602">སྒོམ་པ་དེ་ལ་བརྟེན་ནས་ཉམས་སུ་བླངས་པས་དབུ་མའི་རྩ་མདུད་གྲོལ་བའི་ལག་རྗེས་སུ་</a><a data-m="1917637" data-d="4026">ཉམས་མྱོང་གནད་གྱི་མན་ངག་འདི་ཀ་ཡིན། །དེ་ལྟའི་དབྱར་རྔའི་ང་རོ་བསྒྲགས་པ་ན། །</a><a data-m="1921663" data-d="3552">མཁས་རློམ་ས་ཀུ་ཙི་ཡི་སྙིང་གས་ཀྱང་། །ཉམས་རྟོགས་ཟབ་མོ་ཁོང་ནས་ལུད་པའི་ཕྱིར། །</a><a data-m="1925215" data-d="2797">ཀློང་བརྡོལ་གཏམ་ལ་སྦ་གསང་བྱ་མ་ཐུབ། ཅེས་</a><a data-m="1928012" data-d="7636">དེ་ལྟ་བུའི་རྫོགས་པ་ཆེན་པོ་དབྱར་གྱི་ང་རོ་དེ་འབྲུག་ལྟ་བུ་ཅན་ཞིག་དེ་བསྒྲགས་བཞག་ན། </a><a data-m="1935648" data-d="3639">ང་མཁས་པ་ཡིན། ང་གྲུབ་ཐོབ་ཡིན་བསམ་པའི་རློམས་སེམས་ཡོད་པ་དེ་</a><a data-m="1939287" data-d="6924">དཔེར་ན་ཙི་ཙི་ལྟ་བུ་རེད་དུས་སྙིང་གས་ཀྱང་ཉམས་རྟོགས་ཟབ་མོ་ཁོང་ནས་ལུད་ཏེ་</a><a data-m="1946211" data-d="3075">བསྟན་མ་ཕོབ་པའི་ཚེ་ན་སྒོམས་བྱུང་ཀློང་བརྡོལ་བའི་གཏམ་ནི་</a><a data-m="1949286" data-d="13835">སུས་ཀྱང་གདུལ་བྱ་ལ་སྙིང་བརྩེ་བས་གསང་མ་ཐུབ། །</a><a data-m="1963121" data-d="3990">དགེ་དེས་རང་བབས་དྲན་པ་སྐྱོང་བ་ལ། །འཇུར་དྲན་ཆལ་བར་ཤོར་བའི་མི་དགེ་ཀུན། །</a><a data-m="1967111" data-d="3311">ཤུགས་འབྱུང་གཉུག་མའི་ངང་དུ་དག་ནས་ཀྱང་། ། ཀུན་གྱིས་རྫོགས་པ་ཆེན་པོ་རྟོགས་པར་ཤོག༣༠</a><a data-m="1970422" data-d="8106">ད་ལྟ་འཆད་སྤེལ་བྱས་པའི་དགེ་བའི་རྩ་བ་དེས་རང་བབས་ཀྱི་དྲན་པ་དེ་ལ་?</a><a data-m="1978528" data-d="5243">དེ་ནས་རྣམ་རྟོག་གི་འགྱུ་དྲན་རག་པ་རུ་ཤོར་ཡོང་བའི་མི་དགེ་བ་ཀུན་ཤུགས་འབྱུང་</a><a data-m="1983771" data-d="3997">གཉུགས་མའི་ངང་དུ་དག་ནས་ཀྱང་ཀུན་གྱི་རྫོགས་པ་ཆེན་པོར་རྟོགས་གྱུར་ཅིག །ཅེས་</a><a data-m="1987768" data-d="4949">གོལ་ཤོར་ཚར་གཅོད་སེང་གེའི་ང་རོ་ཞེས་བྱ་བ་འདི་ཡང་དད་གཏོང་ཐོས་པའི་ནོར་གྱིས་ཕྱུག་ཅིང་། </a><a data-m="1992717" data-d="3710">འོད་གསལ་རྫོགས་པ་ཆེན་པོ་ལ་འཕྲོ་ཞུད་མེད་པར་སྐྱོང་བའི་སྔོན་དགེའི་ལས་འཕྲོ་ཅན་</a><a data-m="1996427" data-d="3911">ཆོས་དྲུང་དམ་པ་ཀློང་གྲོལ་དབྱིངས་རིག་དང་། དབེན་པ་གསུམ་གྱིས་རྒྱུད་བསྡམས་ཏེ་</a><a data-m="2000338" data-d="3136">འདག་འབྱར་ཁོ་ན་ལ་གནས་པས་འོད་གསལ་རྡོ་རྗེ་སྙིང་པོའི་སྒྲུབ་པ་ལ་བརྩོན་པ་</a><a data-m="2003474" data-d="4034">སྐུ་གསུམ་དབྱིངས་རིག་སོགས་ཀྱིས་ལན་གཅིག་མ་ཡིན་པར་ཡང་ཡང་བསྐུལ་འདེབས་བྱུང་བར་བརྟེན། </a><a data-m="2007508" data-d="4509">འོད་གསལ་རྫོགས་པ་ཆེན་པོ་མངོན་སུམ་གྱི་གནས་ལ་གོམས་པར་རློམ་པའི་ཀུ་སུ་ལུའི་རྣལ་འབྱོར་པ་</a><a data-m="2012017" data-d="3833">པདྨ་དབང་ཆེན་ཡེ་ཤེས་དཔལ་གྱི་རོལ་མཚོས། དཔལ་གྱི་མཆིམས་ཕུའི་ལྟེ་བ་</a><a data-m="2015850" data-d="4252">འོག་མིན་མཁའ་འགྲོའི་ཚོགས་ཁང་གསང་ཆེན་མེ་ཏོག་ཕུག་གི་མཚམས་མལ་དུ་བྲིས་པ་འདི་</a><a data-m="2020102" data-d="4321">ཁྲིད་མ་ཐོབ་པ་དང་། ཐོབ་ཀྱང་རང་རྩིས་ཀྱི་དུག་ཆུས་མྱོས་ཤིང་</a><a data-m="2024423" data-d="5236">ལམ་གྱི་གནད་མ་ལོངས་པ་ཞེས་ལམ་གྱི་གནད་ཡག་པོ་མ་ཤེས་པའི་</a><a data-m="2029659" data-d="6567">སྐལ་མེད་ལོག་ལྟ་ཅན་གྱི་རིགས་ལ་བསྟན་པར་མི་བྱའོ། དམ་དུ་སྒོམ་པར་བྱའོ། །</a><a data-m="2036226" data-d="4164">སྒྲུབ་པ་སྙིང་པོར་བྱེད་པ་རྣམས་ཀྱིས་ཡི་གེ་འདི་ལ་ནན་ཏན་དུ་གཟིགས་ཤིག །</a><a data-m="2040390" data-d="2109">ངེས་ཤེས་སྐྱེས་ཚད་ལ་ལུང་བྱིན་པ་ཡིན་ནོ། །</a><a data-m="2042499" data-d="4758">སྙིང་ཏིག་གཉེན་པོའི་བཀའ་སྲུང་རྣམས་ལ་གཉེར་རོ། །ས་མ་ཡཿ རྒྱ་རྒྱ་རྒྱ</a></p>
</section></article>
</div>


<p style="font-size: 26pt; text-align: center; color: brown;">༈ འབྲས་ལྗོངས་གཏེར་མཛོད་སྐབས་ཀྱི་བཀའ་སློབ་ཐོས་ཀློག་སྦྲགས་མ།</p>
<p id="terdzo" style="font-size: 26pt; color: brown;">སྒྲ་གཅིག་པུའོ།</p>  
<audio id="hyperplayer28" style="position:relative; width:97%" src="https://d3ctxlq1ktw2nl.cloudfront.net/staging/2024-11-28/ffc0163a-da5b-6307-6e4d-d52e63ce3174.mp3" type="audio/mp3" controlsList="nodownload" controls></audio>

          <div id="hypertranscript28" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="2436" data-d="3157">༄། དེ་ཡང་རྒྱལ་བའི་སྲས་པོ་ཞི་བ་ལྷས། </a><a data-m="5593" data-d="3047">འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །</a><a data-m="8640" data-d="3207">བསྟན་པ་རྙེད་དང་བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །</a><a data-m="11847" data-d="3521">ཅེས་གསུངས་པ་ལྟར། འཇིག་རྟེན་གྱི་ཁམས་ཕྱོགས་བཅུའི་ཞིང་རྣམས་ཀུན་ལ་</a><a data-m="15368" data-d="3158">ཕན་པ་དང་བདེ་བའི་དངོས་པོ་དེ་གང་ནས་བྱུང་ཟེར་ན། </a><a data-m="18526" data-d="3185">སངས་རྒྱས་ཀྱི་བསྟན་པ་རིན་པོ་ཆེ་འདི་ཁོ་ན་ལས་བྱུང་བ་ཡིན། </a><a data-m="21711" data-d="4112">སངས་རྒྱས་ཀྱི་བསྟན་པ་རིན་པོ་ཆེ་ལས་ཇི་ལྟར་བྱུང་བའི་ཚུལ་མདོར་བསྡུས་ཤིག་ཞུས་ན། </a><a data-m="25823" data-d="3481">བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེས་</a><a data-m="29304" data-d="4339">ཆོས་ཉིད་འོད་གསལ་རྡོ་རྗེ་ཆེན་པོའི་ཀློང་དུ་སྐུ་དང་ཡེ་ཤེས་འདུ་འབྲལ་མེད་པའི་བདག་ཉིད་དུ་</a><a data-m="33643" data-d="2989">མངོན་པར་རྫོགས་པ་སངས་རྒྱས་ཏེ་དུས་གསུམ་རྟག་པར་དུ་</a><a data-m="36632" data-d="2998">ཟབ་གསལ་གཉིས་སུ་མེད་པའི་ཡེ་ཤེས་ཀྱི་དགོངས་པ་ལས་</a><a data-m="39630" data-d="2571">མི་གཡོ་བར་བཞུགས་པར་གྱུར་པ་དེ་ཉིད་ཆོས་སྐུའི་ཀློང་དུ་བཞུགས་ནའང་། </a><a data-m="42201" data-d="3214">ཐུགས་རྒྱུད་དུ་ཟག་པ་མེད་པའི་སྤངས་རྟོགས་ཀྱི་ཡོན་ཏན་ཐམས་ཅད་</a><a data-m="45415" data-d="4158">ཉི་མ་དང་འོད་ཟེར་བཞིན་དུ་འདུ་འབྲལ་མེད་པ་ལྷུན་གྱིས་གྲུབ་པའི་བདག་ཉིད་ལ་བརྟེན་ནས། </a><a data-m="49573" data-d="2572">ལོངས་སྐུ་ངེས་པ་ལྔ་དང་ལྡན་པའི་ཚོམ་བུའི་ཚུལ་དུ་</a><a data-m="52145" data-d="3657">བཀོད་པར་གྱུར་པའི་ཁ་སྦྱོར་ཡན་ལག་བདུན་གྱིས་ཆོས་ཀྱི་འཁོར་ལོ་རྒྱ་ཆེན་པོ་</a><a data-m="55802" data-d="2473">རང་བཞིན་ལྷུན་གྲུབ་ཏུ་བསྐོར་བར་གྱུར་པ་དེ། </a><a data-m="58275" data-d="3587">སངས་རྒྱས་ཐུགས་རྗེ་ཅན་གྱིས་གདུལ་བྱ་མ་ལྷགས་པ་རྣམས་ལ་</a><a data-m="61862" data-d="2920">རང་བཞིན་ལྷུན་གྲུབ་ཏུ་འཆར་བར་འགྱུར་པའི་དུས་ལ་བབས་པའི་ཚེ་ན་</a><a data-m="64782" data-d="1885">རྩོལ་མེད་ལྷུན་གྲུབ་ཀྱི་དགོངས་པ་ཤར་ཏེ། </a><a data-m="66667" data-d="4715">ད་ལྟ་བདག་ཅག་མི་མཇེད་འཇིག་རྟེན་ཚོགས་ཆེན་ཞིང་གི་བསྐལ་པ་འདི་ཉིད་ཀྱི་དབང་དུ་བྱས་ན། </a><a data-m="71382" data-d="4201">རྣམ་པར་སྣང་མཛད་གངས་ཅན་མཚོའི་ཡེ་ཤེས་སྒྱུ་འཕྲུལ་དྲྭ་བའི་བཀོད་པའི་དབང་དུ་བྱས་ན་</a><a data-m="75583" data-d="5323">ཕྱག་གི་པདྨ་མཉམ་པར་བཞག་པའི་སྟེང་དུ་སྤོས་ཀྱི་ལྷུང་བཟེད་བདུད་རྩིས་གང་བ་དེ་ལ་</a><a data-m="80906" data-d="2387">མེ་ཏོག་པདྨའི་སྡོང་པོ་ཉི་ཤུ་རྩ་ལྔ་སྐྱེས་པ་དེ། </a><a data-m="83293" data-d="3046">སྐུ་གསུང་ཐུགས་ཡོན་ཏན་ཕྲིན་ལས་མི་ཟད་པ་རྒྱན་གྱི་འཁོར་ལོ་ལྔ་ལ་</a><a data-m="86339" data-d="4253">ནང་གསེས་ཀྱི་དབྱེ་བ་ལྔ་ལྔར་ཕྱེ་བས་ཉི་ཤུ་རྩ་ལྔ་ལས་ཐུགས་ཀྱི་ཐུགས་སུ་གྱུར་པ། </a><a data-m="90592" data-d="2912">ཀུན་བཟང་འོད་གསལ་རྡོ་རྗེ་སྙིང་པོའི་བསྟན་པ་འབྱུང་བའི་གནས་</a><a data-m="93504" data-d="3413">མི་མཇེད་འཇིག་རྟེན་གྱི་ཁམས་འདི་ལ་བསྐལ་པ་བཟང་པོའི་སངས་རྒྱས་སྟོང་རྩ་གཉིས་</a><a data-m="96917" data-d="4524">མངོན་པར་སངས་རྒྱས་ཏེ་ཆོས་ཀྱི་འཁོར་ལོ་བསྐོར་བཞེས་པའི་ཚུལ་མདོ་སྡེ་པདྨ་དཀར་པོ་དང་། </a><a data-m="101441" data-d="3705">བསྐལ་པ་བཟང་པོ་ལ་སོགས་པ་ལས་ལུང་བསྟན་པ་དེའི་བསྐལ་བཟང་རྣམ་འདྲེན་བཞི་པ་</a><a data-m="105146" data-d="4601">མཉམ་མེད་ཤཱཀྱའི་རྒྱལ་པོ་དེ་ཉིད་ཀྱིས་ཐུན་མོང་གི་གདུལ་བྱ་རྣམས་ཀྱི་ངོར་</a><a data-m="109747" data-d="2034">མཆོག་གི་སྤྲུལ་པའི་སྐུའི་ཚུལ་དུ་བསྟན་ནས། </a><a data-m="111781" data-d="4370">མཛད་པ་ཆོས་ཀྱིས་འགྲོ་བ་འདུལ་བའི་སྒོ་ནས་ཆོས་ཀྱི་འཁོར་ལོ་བསྐོར་བ་དེ་ལ་བརྟེན་ནས་</a><a data-m="116151" data-d="3267">ད་ལྟའང་སངས་རྒྱས་ཀྱི་བསྟན་པ་མ་ཉམས་པའི་ཚུལ་དུ་བཞུགས་པ་དེ་ལ་</a><a data-m="119418" data-d="5522">ལོ་རྒྱུས་དང་གླེང་སློང་གི་ཚུལ་དུ་ཞུས་ན། རྒྱུ་མཚན་ཉིད་ཀྱི་ཐེག་པ་གཙོ་བོར་བསྟན་པ་དང་། </a><a data-m="124940" data-d="3229">འབྲས་བུ་རྡོ་རྗེ་ཐེག་པ་གཙོ་བོར་བསྟན་པ་དེ་འདྲ་བ་ཡོད་ནའང་། </a><a data-m="128169" data-d="4088">དེ་དག་ཐམས་ཅད་གདུལ་བྱ་ཐུན་མོང་དང་ཐུན་མོང་མ་ཡིན་པའི་སྣང་ཚུལ་གྱི་དབང་དུ་བསྟན་པའི། </a><a data-m="132257" data-d="4474">ཚུལ་འདི་ལ་བཤད་པ་མི་འདྲ་བ་ཡོད་ཀྱང་དོན་གྱི་དགོངས་པའི་གནད་ལ་དབྱེ་བ་མེད་པར། </a><a data-m="136731" data-d="5741">གནས་སྐབས་གདུལ་བྱ་སྤྱོད་པ་དང་ལྡན་པ་ཐམས་ཅད་ཡིད་ཆེས་ཀྱི་སྤྲོ་བ་སྐྱེས་པ་ཤ་སྟག་ཏུ་གྱུར་པ་ཡིན་ལ། </a><a data-m="142472" data-d="3275">དེ་ཐམས་ཅད་ཀྱི་སྙིང་པོ་རུ་གྱུར་པ་དེ་གང་ཡིན་ཞེ་ན། </a><a data-m="145747" data-d="3141">དེ་སངས་རྒྱས་ཀྱི་བསྟན་པ་རིན་པོ་ཆེ་འདི་ཁོ་ན་ལ་རག་ལས། </a><a data-m="148888" data-d="2464">སངས་རྒྱས་ཀྱི་བསྟན་པ་རིན་པོ་ཆེ་དེ་གང་ཡིན་ཟེར་ན། </a><a data-m="151352" data-d="2118">སློབ་དཔོན་ཆེན་པོ་དབྱིག་གཉེན་གྱིས། </a><a data-m="153470" data-d="2281">སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །</a><a data-m="155751" data-d="3893">དེ་འཛིན་བྱེད་དང་སྨྲ་བྱེད་པ། །སྒྲུབ་པར་བྱེད་པ་ཁོ་ནའོ། །ཞེས་གསུངས་པ་ལྟར། </a><a data-m="159644" data-d="5186">ལུང་གི་ཆོས་སྡེ་སྣོད་གསུམ་གྱི་འཆད་ཉན་དང་། རྟོགས་པའི་ཆོས་བསླབ་པ་གསུམ་གྱི་ཉམས་ལེན་ལ་བརྟེན་ཏེ་</a><a data-m="164830" data-d="3632">བཤད་པ་དང་སྒྲུབ་པ་གཉིས་ཀྱི་སྒོ་ནས་ཆོས་ཀྱི་འཁོར་ལོ་བསྐོར་བར་མཛད་དགོས་པའི་ཕྱིར་ན། </a><a data-m="168462" data-d="4788">དེ་ད་ལྟའི་གནས་སྐབས་ན་ཆོས་ཀྱི་འཁོར་ལོ་དེ་མ་ཉམས་པར་གནས་བཞིན་པ་དེ་</a><a data-m="173250" data-d="4509">སྔོན་ཆད་རྒྱ་གར་འཕགས་པའི་ཡུལ་དུ་ཛམ་གླིང་མཛེས་པར་བྱེད་པའི་རྒྱན་དྲུག །མཆོག་གཉིས། </a><a data-m="177759" data-d="3041">རྣལ་འབྱོར་གྱི་དབང་ཕྱུག་བརྒྱད་ཅུ་རྩ་བཞི་ལ་སོགས་པས་</a><a data-m="180800" data-d="3072">སངས་རྒྱས་ཀྱི་བསྟན་པ་དཀར་འཇམ་ཡུག་གཅིག་ཏུ་བརྡལ་བར་གྱུར་པ་དེ་ཉིད། </a><a data-m="183872" data-d="28764">ངོ་བོ་གནས་ཚུལ་གྱི་དབང་དུ་བྱས་ན། </a><a data-m="212636" data-d="10584">གསང་སྔགས་རྡོ་རྗེ་ཐེག་པའི་བསྟན་པ་འབྱུང་བའི་ཡུལ་ཉི་ཤུ་རྩ་བཞི་དང་གནས་སུམ་ཅུ་རྩ་གཉིས་སུ་ཡོད་པ་ལས། བདེ་བ་ཆེན་པོའི་ཆོས་ཀྱི་འབྱུང་གནས་སུ་གྱུར་པ་དེ་</a><a data-m="223220" data-d="3914">འཕགས་པ་འཇིག་རྟེན་དབང་ཕྱུག་རང་གིས་བདག་གིར་བཟུང་བ་ཕོ་ཐམས་ཅད་དཔའ་བོའི་རིགས་ཅན། </a><a data-m="227134" data-d="3066">མོ་ཐམས་ཅད་དཔའ་མོའི་རིགས་ཅན། ཨ་མ་དང་མ་ཎི་མཉམ་དུ་བགྲང་པ། </a><a data-m="230200" data-d="2947">ཐེག་པ་ཆེན་པོའི་ཆོས་ཀྱི་འཁོར་ལོ་བསྐོར་བར་གྱུར་པའི་</a><a data-m="233147" data-d="4210">སྐལ་ལྡན་གྱི་འདུས་པ་ཤ་སྟག་ཏུ་འཚོ་བར་གྱུར་པའི་ཐུགས་རྗེ་དུས་ལ་བབས་པ་ལ་བརྟེན་ནས། </a><a data-m="237357" data-d="3020">ཆོས་རྒྱལ་མེས་དབོན་རྣམ་པ་གསུམ་གྱི་རིང་ལུགས་ལ་བརྟེན་ཏེ་</a><a data-m="240377" data-d="2169">སངས་རྒྱས་ཀྱི་བསྟན་པ་རིན་པོ་ཆེ་རིམ་པ་བཞིན་དྲངས། </a><a data-m="242546" data-d="3863">ལྷག་པར་དུ་རྗེ་བཙུན་འཇམ་དཔལ་དབྱངས་ཟུར་ཕུད་ལྔ་པ་དེས་</a><a data-m="246409" data-d="3573">དམའ་ལྷ་བབས་ཀྱི་རྒྱལ་པོ་ས་ལྷུན་གྲུབ་ཀྱི་མངའ་བདག་དབུས་ཕང་བོད་ཀྱི་སྤྱི་དཔལ་</a><a data-m="249982" data-d="3953">ཛམ་གླིང་གསུམ་གཉིས་ལ་མངའ་དབང་བསྒྱུར་པ་རྒྱལ་པོ་ཁྲི་སྲོང་གྱི་སྐུར་བཞེངས་ནས་</a><a data-m="253935" data-d="3641">སྔོན་སྨོན་གྱི་ཐུགས་རྗེ་དུས་སུ་བབས་ཏེ། དུས་གསུམ་རྒྱལ་བ་སྲས་དང་བཅས་པའི་</a><a data-m="257576" data-d="4297">ཡེ་ཤེས་ཀྱི་སྤྱི་གཟུགས་མ་ཧཱ་མུ་ནི་རྡོ་རྗེ་འཆང་ཆེན་པོ་དེ་ཉིད་ངེས་པའི་དོན་དུ་</a><a data-m="261873" data-d="2565">སངས་རྒྱས་སྣང་བ་མཐའ་ཡས་ཀྱི་དགོངས་པ་དང་དབྱེར་མེད་ནའང་། </a><a data-m="264438" data-d="4429">སྣང་བའི་ཆ་ལ་གསང་བ་རྡོ་རྗེ་ཐེག་པའི་རྡོ་རྗེ་རིག་པ་འཛིན་པའི་ཚུལ་དུ་བསྟན་པ་དང་། </a><a data-m="268867" data-d="3410">བྱང་ཆུབ་ཐུབ་པའི་རྒྱལ་ཚབ་ཆེན་པོ་འགྲན་ཟླ་དང་བྲལ་བར་གྱུར་པ་</a><a data-m="272277" data-d="4233">མཁན་ཆེན་ཞི་བ་འཚོ་རྣམ་པ་གཉིས་སྤྱན་དྲངས་ཏེ་བོད་གངས་ཅན་གྱི་ལྗོངས་སུ་</a><a data-m="276510" data-d="4031">སྔོན་ཆད་མ་དར་བ་ལྷ་ཚབ་ཀྱི་འགྲོ་བ་ཐམས་ཅད་ཨྱོན་གྱི་སློབ་དཔོན་སངས་རྒྱས་གཉིས་པས་</a><a data-m="280541" data-d="1824">བཀའ་རྟགས་ཀྱི་ཕྱག་རྒྱས་ཟིལ་འོག་ཏུ་བཅུག །</a><a data-m="282365" data-d="5395">སངས་རྒྱས་ཀྱི་བསྟན་པ་དཀར་འཇམ་ཡུག་གཅིག་ཏུ་བརྡལ་བའི་ཚུལ་འདི་ཉིད་ལ་བརྟེན་ཏེ་</a><a data-m="287760" data-d="1377">སྔོན་གྱི་ཐུགས་རྗེ་དུས་སུ་བབས་པའི་དབང་གིས་</a><a data-m="289137" data-d="3638">རྡོ་རྗེ་ཡེ་ཤེས་སྐུའི་རང་གཟུགས་པཎྜི་ཏ་ཆེན་པོ་བི་མ་ལ་མི་ཏྲ་དང་། </a><a data-m="292775" data-d="3445">སློབ་དཔོན་སངས་རྒྱས་གསང་བ་ལ་སོགས་པ་རྒྱ་གར་འཕགས་པའི་ཡུལ་དུ་</a><a data-m="296220" data-d="3551">སངས་རྒྱས་དངོས་དང་མཉམ་པའི་པཎྜི་ཏ་བརྒྱ་རྩ་བརྒྱད་བོད་གངས་ཅན་གྱི་ལྗོངས་སུ་</a><a data-m="299771" data-d="5000">མ་ཧཱ་མུ་ནི་རྡོ་རྗེ་ཐོད་ཕྲེང་རྩལ་དང་དགོངས་པ་མཉམ་པར་གྱུར་པ་ལོ་ཆེན་བཻ་རོ་ཙ་ན་དང་། </a><a data-m="304771" data-d="2619">སྐ་བ་དཔལ་བརྩེགས། ཅོག་རོ་ཀླུའི་རྒྱལ་མཚན་ལ་སོགས་པ་</a><a data-m="307390" data-d="2537">ལོ་ཙཱ་བ་བརྒྱ་རྩ་བརྒྱད་ལྷན་ཅིག་ཏུ་འཛོམས་ཏེ། </a><a data-m="309927" data-d="2715">བསམ་ཡས་མི་འགྱུར་ལུགས་གསུམ་ལྷུན་གྱིས་གྲུབ་པའི་གཙུག་ལག་ཁང་བཞེངས། </a><a data-m="312642" data-d="3124">མདོ་སྔགས་བཤད་སྒྲུབ་ཀྱི་སྡེ། ཉན་བཤད་བསྒྱུར་གསུམ་གྱི་གཏན་ལ་ཕབ། </a><a data-m="315766" data-d="3875">ཁྱད་པར་དུ་ཡང་ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱི་གདུང་ཤུགས་དྲག་པོས་</a><a data-m="319641" data-d="3022">ལུས་ལོངས་སྤྱོད་ཡོད་དགུ་རྩལ་སྤྲུགས་སུ་ཕུལ་བ་དང་བཅས་ཏེ་</a><a data-m="322663" data-d="3670">གསང་སྔགས་རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པས་</a><a data-m="326333" data-d="3182">བསམ་ཡས་མཆིམས་ཕུ་བྲག་དམར་ཀེའུ་ཚང་ངེས་པའི་དོན་དུ་</a><a data-m="329515" data-d="3195">འོག་མིན་རྡོ་རྗེ་དབྱིངས་ཀྱི་ཕོ་བྲང་ཆེན་པོ་རུ། རྒྱུད་འབུམ་ལས་ཀྱང་། </a><a data-m="332710" data-d="3799">སྙིང་གི་བུ་དགུ་ལ་བདེ་གཤེགས་སྒྲུབ་པ་བཀའ་བརྒྱད་ཀྱི་དཀྱིལ་འཁོར་ཚོམ་བུའི་ཞལ་ཕྱེ་སྟེ། </a><a data-m="336509" data-d="4182">ཐོག་མ་སྨིན་གྲོལ་གྱི་རྡོ་རྗེ་གཏོར་བླུགས་ཆེན་པོས་དག་ཅིང་</a><a data-m="340691" data-d="3433">ཡེ་ཤེས་ཀྱི་རོལ་པར་བྱིན་གྱིས་བརླབས་པ་ནས་བཟུང་སྟེ། དེ་ནས་རིམ་པ་བཞིན། </a><a data-m="344124" data-d="2541">རྗེ་འབངས་ཉི་ཤུ་རྩ་ལྔ། ཡེར་པའི་གྲུབ་ཆེན་བརྒྱད་ཅུ། </a><a data-m="346665" data-d="3105">མཁར་ཆུའི་རྟོགས་ལྡན་ང་ལྔ་ལ་སོགས་པའི་སངས་རྒྱས་ཀྱི་བསྟན་པ་</a><a data-m="349770" data-d="3446">རྒྱ་གར་འཕགས་པའི་ཡུལ་དུ་དར་བ་ལས་ཀྱང་ལྷག་ཙམ་ཞིག་བྱུང་བ་ལ་བརྟེན་ཏེ། </a><a data-m="353216" data-d="5495">རིམ་པ་བཞིན་དུ་རྒྱལ་བའི་བསྟན་པ་རིན་པོ་ཆེ་འདི་ཉིད་ད་ལྟའི་ཡུན་དུ་གནས་པར་གྱུར་པ་ཡིན་ལ། </a><a data-m="358711" data-d="4027">དེ་ཐམས་ཅད་ལ་ལྟ་བ་སྒོམ་པ་སྤྱོད་པ་འབྲས་བུའི་ཚུལ་དུ་བྱས་ན་</a><a data-m="362738" data-d="4852">སྟོན་པ་ཤཱཀྱ་ཐུབ་པའི་བསྟན་པ་གཅིག་གི་རང་བཞིན་ལས་འགལ་ཟླ་རུ་གྱུར་པ་མེད་ནའང་། </a><a data-m="367590" data-d="3904">བཀའ་སྲོལ་འདྲེན་པའི་ཤིང་རྟས་བསྒྱུར་སྔ་ཕྱི་དང་། སྟོན་པའི་བསྟན་པ་བྱོན་པའི་རིམ་པ་ལ་བརྟེན་ཏེ་</a><a data-m="371494" data-d="3831">བོད་གངས་ཅན་གྱི་ལྗོངས་སུ་བཤད་པའི་ཆོས་རྒྱུན་འདེགས་པའི་ཀ་བ་ཆེན་པོ་བཅུ། </a><a data-m="375325" data-d="4851">སྒྲུབ་པའི་རྒྱུན་འདེགས་པའི་ཤིང་རྟ་ཆེན་པོ་བརྒྱད་བཅས་ཡོངས་སུ་གྲགས་པར་གྱུར་པ་དེ་ཐམས་ཅད་ཀྱིས་</a><a data-m="380176" data-d="3305">སངས་རྒྱས་ཀྱི་བསྟན་པ་རིན་པོ་ཆེ་ལུང་སྡེ་སྣོད་གསུམ་གྱི་འཆད་ཉན། </a><a data-m="383481" data-d="4252">ལམ་བསླབ་པ་གསུམ་གྱི་ཉམས་ལེན་ལ་བརྟེན་ཏེ་དཀར་འཇམ་དུ་གནས་པར་གྱུར་པ་ཡིན་ལ། </a><a data-m="387733" data-d="3628">དེས་ན་ཁྱེད་རྣམ་པ་ཚང་གིས་སྙིགས་མའི་དུས་ཀྱི་མཐའ་མ་འདི་ལྟ་བུ་གནས་པའི་སྐབས་སུ་</a><a data-m="391361" data-d="3554">རྒྱལ་བའི་ཐུགས་རྗེ་དང་ཕྲིན་ལས་ལ་ནམ་ཡང་འགག་པ་མེད་པའི་སྟོབས་ཀྱིས་</a><a data-m="394915" data-d="3616">ཇི་ལྟར་སྟོན་པའི་བསྟན་པ་དེ་དག་ཐམས་ཅད་ཀྱང་མ་ཉམས་པ་</a><a data-m="398531" data-d="3792">ད་ལྟ་ཡང་བོད་ཀྱི་ཕྱོགས་སུ་རྒྱ་དམར་ཀླ་ཀློས་བཙན་དབང་ལ་བརྟེན་ནས་</a><a data-m="402323" data-d="2113">ཅུང་ཟད་ཉམས་སྨད་པ་ལྟ་བུར་གྱུར་ན་ཡང་། </a><a data-m="404436" data-d="3411">རྒྱ་བོད་ཀྱི་སོ་མཚམས་སུ་འགྱུར་པ་སྦས་ཡུལ་འབྲས་མོ་གཤོངས་དང་། </a><a data-m="407847" data-d="4738">ལྷོ་ཙན་དན་ནགས་ཀྱི་ཚལ་ཆེན་པོ་དང་། བལ་ཡུལ་ལ་སོགས་པར་རོང་འཚམས་འདི་དག་ཐམས་ཅད་དུ་</a><a data-m="412585" data-d="3065">གསང་སྔགས་རྡོ་རྗེ་ཐེག་པ་གཙོ་བོར་གྱུར་པའི་རྒྱུ་མཚན་ཉིད་ཐེག་པ་དང་</a><a data-m="415650" data-d="3795">འབྲས་བུ་རྡོ་རྗེ་ཐེག་པའི་བསྟན་པ་མ་ཉམས་པ་ཤིན་ཏུ་གནས་པར་གྱུར་པ་འདི་ཉིད་</a><a data-m="419445" data-d="3851">ཕན་བདེ་ཟུང་གི་གཟུགས་སུ་གནས་ཞིང་། དེ་ཉིད་འཛིན་པར་བྱེད་པའི་སྐྱེས་བུ་དེ་ལའང་</a><a data-m="423296" data-d="2626">འཕགས་མཆོག་པད་དཀར་འཆང་བ་ངུར་སྨྲིག་གར་གྱིས་རོལ་ཞིང་</a><a data-m="425922" data-d="2623">གངས་ཅན་བསྟན་པ་ཡོངས་རྫོགས་ཀྱི་ཤིང་རྟ་ཆེན་པོ་རུ་གྱུར་པ། </a><a data-m="428545" data-d="3591">སྙིགས་མའི་དུས་སུ་ཐུགས་རྗེ་དང་སྨོན་ལམ་འགྲན་ཟླ་དང་བྲལ་བར་གྱུར་པ་</a><a data-m="432136" data-d="2221">ཐམས་ཅད་མཁྱེན་པ་བསྟན་འཛིན་རྒྱ་མཚོ་དང་ནི། </a><a data-m="434357" data-d="3030">འཕགས་པ་འཇིག་རྟེན་དབང་ཕྱུག་གི་ཐུགས་རྗེ་ཡེ་ཤེས་ཀྱི་རོལ་གར་</a><a data-m="437387" data-d="4782">ཀུན་མཁྱེན་མངོན་སུམ་དུ་མིའི་གཟུགས་སུ་བྱོན་པ་རྒྱལ་དབང་ཀརྨ་པ་རང་བྱུང་རིག་པའི་རྡོ་རྗེ་དང་། </a><a data-m="442169" data-d="4250">རྒྱལ་བ་འཁོན་གྱི་གདུང་རྒྱུད་ལས་གངས་རྒྱུད་རྡོ་རྗེ་འཛིན་པའི་ཐུགས་རྗེ་ཤ་སྟག་གྱུར་པ་</a><a data-m="446419" data-d="4396">ས་སྐྱ་གོང་མ་རིན་པོ་ཆེ་དང་བདག་ཆེན་རྣམ་གཉིས་ལ་སོགས་པ་དང་། </a><a data-m="450815" data-d="4439">དེ་བཞིན་དུ་གསང་སྔགས་སྔ་འགྱུར་བསྟན་པའི་ཕྱོགས་སུ་པདྨའི་རྒྱལ་ཚབ་</a><a data-m="455254" data-d="2422">རིག་འཛིན་འགྲོ་བ་འདུལ་བ་ཐམས་ཅད་ཀྱི་གཙོ་བོར་གྱུར་པ་</a><a data-m="457676" data-d="4060">བདུད་འཇོམས་འཇིགས་བྲལ་ཡེ་ཤེས་རྡོ་རྗེ་དང་། སྨིན་གླིང་ཁྲི་ཆེན་རིན་པོ་ཆེ་ལ་སོགས་པ། </a><a data-m="461736" data-d="4376">མདོར་ན་བོད་ཡུལ་ཆོས་ལུགས་ཁག་བཞིའི་བསྟན་པ་མ་ཉམས་པར་འཛིན་པར་བྱེད་པའི་སྐྱེས་བུ་ཐམས་ཅད་</a><a data-m="466112" data-d="1819">རྒྱ་གར་འཕགས་པའི་ཡུལ་དུ་ཞབས་ཀྱི་བཀོད། </a><a data-m="467931" data-d="2824">བསྟན་པའི་སྦྱིན་བདག་ཆེན་པོ་རྣམས་ཀྱིས་ཞབས་ཏོག་ལ་བརྟེན་ཏེ་</a><a data-m="470755" data-d="2347">བཤད་སྒྲུབ་ཀྱི་བསྟན་པ་དར་རྒྱས་སུ་བྱུང་བར་གྱུར། </a><a data-m="473102" data-d="3424">དེང་དུས་ཚོད་ཀྱི་སྙིགས་མ་འདི་ལྟ་བུར་གྱུར་པའི་སྐབས་འདི་ལྟ་བུ་ལའང་</a><a data-m="476526" data-d="6024">ད་ལྟ་གནས་འདི་ཉིད་དུ་རིན་ཆེན་གཏེར་གྱི་མཛོད་ཆེན་པོའི་གསང་མཛོད་ཀྱི་སྨིན་བྱེད་ཀྱི་དབང་། </a><a data-m="482550" data-d="2110">གྲོལ་བྱེད་ཀྱི་ཁྲིད། རྒྱབ་རྟེན་གྱི་བཤད་ལུང་དང་བཅས་པ་</a><a data-m="484660" data-d="2846">སྔོན་གྱི་རིག་པ་འཛིན་པ་མཁས་པའི་དབང་ཕྱུག་གྲུབ་པའི་གཙུག་རྒྱན་རྣམས་ཀྱིས་</a><a data-m="487506" data-d="1716">ཕྱག་ལེན་དུ་ཇི་ལྟར་བསྟར་བ་བཞིན་དུ། </a><a data-m="489222" data-d="4106">ཆོས་འཆད་ཉན་གྱི་སྐལ་པ་བཟང་པོའི་ཉི་མ་གསར་དུ་ཤར་བར་གྱུར་པ་འདི་ཉིད་ལའང་</a><a data-m="493328" data-d="4470">དུས་སྙིགས་མ་ལྔ་བདོ་བའི་སྐབས་སུ་སྐལ་པ་བཟང་པོ་ཞིག་བྱུང་བ་ལྟ་བུ་རེད་དུས། </a><a data-m="497798" data-d="1901">འདི་ཉིད་གསན་མཁན་གྱི་དབང་དུ་བཏང་ན། </a><a data-m="499699" data-d="3910">ལྔ་བརྒྱའི་གཙུག་རྒྱན་པཎ་ཆེན་བི་མ་ལ་མི་ཏྲ་དེ་ཉིད་</a><a data-m="503609" data-d="2692">གསང་ཆེན་བསྟན་པ་ཡོངས་རྫོགས་ཀྱི་ཤིང་རྟ་རུ་བྱོན་པར་གྱུར་པ་</a><a data-m="506301" data-d="3499">བཀའ་བབས་བདུན་གྱི་མངའ་བདག་རྫོགས་པའི་སངས་རྒྱས་མིའི་གཟུགས་སུ་སྣང་བར་གྱུར་པ། </a><a data-m="509800" data-d="3829">འཇམ་དབྱངས་མཁྱེན་བརྩེ་དབང་པོ་དེ་ཉིད་པཎ་ཆེན་བི་མ་ལ་མི་ཏྲའི་ཞལ་གཟིགས་ཏེ་</a><a data-m="513629" data-d="2148">སྐུ་གསུང་ཐུགས་ཡོན་ཏན་ཕྲིན་ལས་ལྔའི་སྤྲུལ་པས་</a><a data-m="515777" data-d="1881">སངས་རྒྱས་ཀྱི་བསྟན་པ་ཇི་སྲིད་གནས་ཀྱི་བར་དུ་</a><a data-m="517658" data-d="5472">རྒྱལ་བའི་བསྟན་པ་རིན་པོ་ཆེ་འཛིན་སྤེལ་སྐྱོང་བ་ཞལ་གྱིས་བཞེས་པར་དེ་ལྟ་བུ་ལུང་བསྟན་པ་བཞིན་དུ། </a><a data-m="523130" data-d="4205">དེའི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་སྤྲུལ་པ་ལྔ་བྱོན་པའི་ནང་ནས་གཙོ་བོ་རུ་གྱུར་པ། </a><a data-m="527335" data-d="3224">བོད་གངས་ཅན་གྱི་ལྗོངས་སུ་གསར་རྙིང་རིས་སུ་མ་མཆིས་པའི་</a><a data-m="530559" data-d="3821">གྲུབ་མཐའ་ཐམས་ཅད་ལ་མཁས་པའི་རྣམ་སྤྱོད། གྲུབ་པའི་ཉམས་རྟོགས། བཟང་པོའི་ཕྲིན་ལས། </a><a data-m="534380" data-d="2903">མཛད་པའི་ཕྲིན་ལས། སྒོ་ཐམས་ཅད་ནས་འགྲན་ཟླ་དང་བྲལ་བ་</a><a data-m="537283" data-d="4079">བདག་ཅག་རྣམས་ཀྱི་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་བཀའ་དྲིན་མཚུངས་པ་མེད་པའི་གཏེར་ཆེན། </a><a data-m="541362" data-d="2933">སྙིགས་མའི་དུས་སུ་སངས་རྒྱས་དངོས་དང་ཞལ་མི་གཉིས་པར་གྱུར་པ་</a><a data-m="544295" data-d="2927">འཇམ་དབྱངས་ཆོས་ཀྱི་བློ་གྲོས་རིས་མེད་བསྟན་པའི་རྒྱལ་མཚན་དཔལ་བཟང་པོ། </a><a data-m="547222" data-d="4163">གསང་བའི་མཚན་དུ་པདྨ་ཡེ་ཤེས་རྡོ་རྗེ་ཞེས་མཚན་ཡོངས་སུ་གྲགས་པ་དེ་ཉིད་ཀྱང་</a><a data-m="551385" data-d="2788">སྐུ་མ་ནོངས་པར་སྦས་ཡུལ་འབྲས་མོ་གཤོངས་སུ་་ཞབས་ཀྱིས་བཀོད། </a><a data-m="554173" data-d="2784">ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཏེ་མཐའ་མའི་མཛད་པ་</a><a data-m="556957" data-d="2297">བསྟན་པའི་གནས་སུ་གྱུར་པའི་རྟེན་འབྲེལ་གྱི་དབང་གིས། </a><a data-m="559254" data-d="2585">སླར་ཡང་བྱང་ཆུབ་སེམས་པ་རྣམས་ཀྱི་ཐུགས་རྗེ་དང་སྨོན་ལམ་</a><a data-m="561839" data-d="5309">ནམ་ཡང་འགག་པ་མེད་པ་དེ་ཉིད་ཀྱི་ཡེ་ཤེས་སྒྱུ་མའི་རོལ་པའི་ཟློས་གར་རུ་གྱུར་པ་</a><a data-m="567148" data-d="5561">མཆོག་གི་སྤྲུལ་པའི་སྐུ་རིན་པོ་ཆེ་འཇམ་དབྱངས་ཐུབ་བསྟན་ཆོས་ཀྱི་རྒྱ་མཚོ་ཞེས་མཚན་ཡོགས་སུ་གྲགས་པ་དེ་ཉིད་དང་། </a><a data-m="572709" data-d="5031">སྙིགས་མའི་དུས་སུ་གསང་སྔགས་སྔ་འགྱུར་པའི་བསྟན་པ་འཛིན་པའི་ཤིང་རྟ་གཅིག་པུར་་གྱུར་པ་</a><a data-m="577740" data-d="2569">རྒྱལ་བ་རིན་ཆེན་གཙུག་ཏོར་ཅན་གྱི་སྐུའི་རྣམ་སྤྲུལ་དུ་ཡོངས་སུ་གྲགས་པ་</a><a data-m="580309" data-d="3067">གྲུབ་དབང་རྫོགས་ཆེན་པ་ཞེས་བྱ་བ་འགྲན་ཟླ་དང་བྲལ་བ་དེ་ཉིད། </a><a data-m="583376" data-d="3111">རྡོ་གྲུབ་རིན་པོ་ཆེ་འཇིགས་མེད་ཐུབ་བསྟན་ཕྲིན་ལས་དཔལ་འབར་གྱིས་</a><a data-m="586487" data-d="2862">དག་ཆེན་ཡེ་ཤེས་གཟིགས་པས་ཇི་ལྟར་ལུང་བསྟན་པ་བཞིན་དུ་</a><a data-m="589349" data-d="2344">མཆོག་གི་སྤྲུལ་སྐུ་ཉི་ཟླ་ལྟ་བུ་རྣམ་པ་གཉིས་དང་། </a><a data-m="591693" data-d="4059">དེ་ལས་གཞན་དུ་གྱུར་པ་སྒྲུབ་རྒྱུད་བསྟན་པའི་གཙུག་རྒྱན་དུ་གྱུར་པ་</a><a data-m="595752" data-d="3589">སྐུ་ཚེ་གཅིག་གིས་ཟུང་འཇུག་རྡོ་རྗེ་འཆང་གིས་མུན་པའི་སྨག་ཚོགས་གཉིས་པ་འཇོམས་པ་</a><a data-m="599341" data-d="3827">གྲུབ་དབང་སངས་རྒྱས་མཉན་པ་དང་། དོན་གཉིས་ཟུང་འཇུག་གི་བསྟན་པའི་ཤིང་རྟ་ཆེན་པོ་</a><a data-m="603168" data-d="4614">ཛི་སྒར་རྡོ་རྗེ་དྲག་རྩལ་ཞེས་པདྨའི་རྒྱལ་ཚབ་ཆེན་པོ་ཡོངས་སུ་བསྔགས་པར་གྱུར་པ་དང་། </a><a data-m="607782" data-d="3318">གཏེར་སྟོན་ལས་རབ་གླིང་པའི་ཡེ་ཤེས་སྒྱུ་ཕྲུལ་དྲ་བའི་རོལ་གར་རུ་གྱུར་པ་</a><a data-m="611100" data-d="2416">མཆོག་གི་སྤྲུལ་པའི་སྐུ་བསོད་ནམས་རྒྱལ་མཚན་དང་། </a><a data-m="613516" data-d="2338">བསྟན་པ་ཡོངས་ཀྱི་མཆོག་གི་སྤྲུལ་པའི་སྐུ་རིན་པོ་ཆེ་ལ་སོགས་པ། </a><a data-m="615854" data-d="4434">མདོར་ན་བསྟན་འཛིན་གྱི་སྐྱེས་བུ། ཚུལ་ཁྲིམས་དང་ལྡན་པའི་བཙུན་པ། </a><a data-m="620288" data-d="4381">མང་ཐོས་ཀྱི་རྣམ་དཔྱོད་དང་ལྡན་པའི་མཁས་པ། བསྐྱེད་རྫོགས་ཀྱི་ཉམས་ལེན་དང་ལྡན་པའི་སྔགས་འཆང་། </a><a data-m="624669" data-d="2822">ཐེག་གཅིག་མོས་པ་རྣམ་པར་དག་ཅིང་བསོད་ནམས་སྟོབས་ཀྱིས་</a><a data-m="627491" data-d="2341">མངོན་པར་མཐོ་བར་གྱུར་པ་འདུས་པའི་ཚོགས་ཐམས་ཅད་ལ། </a><a data-m="629832" data-d="5432">རིན་ཆེན་གཏེར་གྱི་མཛོད་ཆེན་སྨིན་གྲོལ་གྱི་ཟབ་གཏེར་ཐང་མར་བཞིན་དུ་བརྡལ་བར་གྱུར་པའི་དུས་འདི་ཉིད་ལ། </a><a data-m="635264" data-d="2338">འཆད་པའི་སྐྱེས་བུའི་མིང་དུ་ཐོགས་པ་བདག་གིས་ཀྱང་</a><a data-m="637602" data-d="4055">རྙེད་པ་དང་བཀུར་སྟི་ཟང་ཟིང་དང་སྙན་གྲགས་ཀྱི་བསམ་པ་ངན་པས་མ་བསླད་པར་</a><a data-m="641657" data-d="4766">སྙིགས་མའི་དུས་འདི་ལྟ་བུ་ལ་བསྟན་འཛིན་གྱི་སྐྱེས་བུ་མཆོག་རྣམས་སྐུ་ཚེ་ཞབས་པད་བརྟན་པ་དང་། </a><a data-m="646423" data-d="3387">མཛད་པ་ཕྲིན་ལས་ཕྱོགས་བཅུར་རྒྱས་པའི་རྟེན་འབྲེལ་ལེགས་ཕྱོགས་སུ་གྱུར་པའི། </a><a data-m="649810" data-d="4060">རང་ཉིད་ཀྱང་ཚེ་རབས་ཐམས་ཅད་དུ་འཇམ་མགོན་རྣམ་པ་གསུམ་གྱི་བསྟན་པ་ལ་</a><a data-m="653870" data-d="3984">ཉམས་ལེན་ཚུལ་བཞིན་འཛིན་སྐྱོང་སྤེལ་བ་དང་། སྐྱེ་བའི་ཚེ་རབས་ཕྲེང་བ་ཐམས་ཅད་དུ་</a><a data-m="657854" data-d="4113">དེ་ཉིད་ཀྱི་ཐུགས་རྗེས་རྗེས་སུ་འཛིན་པར་འགྱུར་པའི་བཀའ་དྲིན་བཟང་པོས་སྨོན་ལམ་གྱི་འདུན་པ་དང་། </a><a data-m="661967" data-d="2496">འདིར་འདུས་པའི་རྡོ་རྗེ་མཆེད་ལྕམ་ཐམས་ཅད་ལའང་</a><a data-m="664463" data-d="5237">དམ་སེལ་གྱི་གཡའ་ཡིས་མ་གོས་པར་སྨིན་གྲོལ་གྱི་བདུད་རྩི་གཙང་མ་འདི་ཉིད་ཕུལ་བར་གྱུར་པ་ལ་བརྟེན་ཏེ། </a><a data-m="669700" data-d="3247">ཆོས་ཀྱི་བདུད་རྩི་ཐོབ་པར་གྱུར་པའི་སྐལ་བ་བཟང་པོ་གཙོར་བྱས་པའི་</a><a data-m="672947" data-d="4271">མཐོང་ཐོས་དྲན་རེག་གིས་སེམས་ཅན་མ་ལུས་པ་དེ་སྙེད་ལྷོ་ནུབ་རྔ་ཡབ་པདྨ་འོད་ཀྱི་ཕོ་བྲང་དུ་</a><a data-m="677218" data-d="2891">ཨྱོན་སངས་རྒྱས་གཉིས་པའི་གདུལ་བྱ་རུ་འགྱུར་པ་དང་། </a><a data-m="680109" data-d="3484">དམ་པའི་ཆོས་ཀྱི་དགའ་སྟོན་ཐོག་མ་རུ་བརྡལ་བའི་ནུས་པ་འདི་ཉིད་ལ་བརྟེན་ཏེ་</a><a data-m="683593" data-d="4293">ནམ་མཁའ་དང་མཉམ་པའི་སེམས་ཅན་མ་ལུས་པ་སྤྱི་དང་། ཁྱད་པར་དུ་ཡངས་པའི་རྒྱལ་ཁམས། </a><a data-m="687886" data-d="2510">ལྷག་པར་དུ་ཆོས་ཀྱི་འཁོར་ལོ་བསྐོར་བའི་གནས་སུ་གྱུར་པ་</a><a data-m="690396" data-d="5112">སྦས་ཡུལ་འབྲས་མོ་གཤོངས་ཞེས་བྱ་བ་གུ་རུ་རིན་པོ་ཆེའི་རྡོ་རྗེ་ལུང་གིས་ཡོངས་སུ་བསྔགས་པར་གྱུར་པ་དང་། </a><a data-m="695508" data-d="4163">དེ་དག་བསོད་ནམས་ཀྱིས་རང་ལ་བཀའ་དྲིན་ཤིན་ཏུ་ཆེ་བར་གྱུར་པ་</a><a data-m="699671" data-d="5155">ལྷོ་ལྗོངས་འབྲུག་གི་རྒྱལ་ཁབ་ཆེན་པོ་གཙོར་བྱེད་འབྲེལ་བ་ཐོབ་པའི་རྒྱལ་ཁབ་ཐམས་ཅད་ལའང་</a><a data-m="704826" data-d="5656">སྐྱེས་ཆེན་དམ་པ་སུ་བཞུགས་པ་དེ་དག་ཐམས་ཅད་སྐུ་ཚེ་མཛད་ཕྲིན་ཡར་གྱི་ཟླ་བ་ལྟ་བུ་འཕེལ་བ་དང་། </a><a data-m="710482" data-d="1858">རྣམ་པར་དཀར་བའི་བསོད་ནམས་སྟོབས་ཀྱིས་</a><a data-m="712340" data-d="4911">དངོས་གཞི་རང་གི་མངའ་རི་ཆོས་བཞིན་དུ་སྐྱོང་བར་གྱུར་པ་ཆོས་ཀྱི་རྒྱལ་པོ་ཡབ་ཡུམ་སྲས་དང་བཅས་པ་ཐམས་ཅད་ཀྱང་་</a><a data-m="717251" data-d="2502">སྐུ་ཚེ་ཟླ་བ་ཡར་གྱི་ངོ་ལྟར་འཕེལ་ཞིང་རྒྱས་ཏེ་</a><a data-m="719753" data-d="3540">བསོད་ནམས་དང་ལོངས་སྤྱོད་ཀྱི་དཔལ་ཀྱང་འགྲན་ཟླ་དང་བྲལ་བའི་སྨིན་པ་བཞིན་དུ། </a><a data-m="723293" data-d="3419">དཀོན་མཆོག་རིན་པོ་ཆེ་རྣམ་པ་གསུམ་གྱི་དབུ་འཕང་བླ་ནས་བླ་རུ་འདེགས་པའི་སྒོ་ནས་</a><a data-m="726712" data-d="3420">སངས་རྒྱས་ཀྱི་བསྟན་པ་རིན་པོ་ཆེ་མ་ཉམས་པ་སྲིད་ཞིར་འགྱུར་པ་དང་། </a><a data-m="730132" data-d="2255">འཛམ་གླིང་ཡངས་པའི་རྒྱལ་ཁམས་ཐམས་ཅད་ལའང་</a><a data-m="732387" data-d="3430">ནད་མུག་མཚོན་འཁྲུག་དུས་ཀྱི་བསྐལ་ངན་པ་ཐམས་ཅད་རྒྱུན་ཆད་པར་འགྱུར་པ་དང་། </a><a data-m="735817" data-d="3493">བདག་གིས་རྣམ་དཀར་བགྱིས་པའི་དགེ་བའི་རྩ་བ་འདི་དག་གིས་ནུས་པ་ལ་བརྟེན་ནས་</a><a data-m="739310" data-d="3274">རང་ཉིད་ལ་རྡོ་རྗེ་ཡེ་ཤེས་མངོན་སུམ་དུ་འཆད་པའི་བཀའ་དྲིན་མཉམ་པ་མེད་པ་</a><a data-m="742584" data-d="3350">རིགས་ཀྱི་བདག་པོ་ཞེ་ཆེན་རྒྱལ་ཚབ་རིན་པོ་ཆེ་འགྱུར་མེད་པདྨ་རྣམ་རྒྱལ་དང་། </a><a data-m="745934" data-d="3291">ཚེ་རབས་ཐམས་ཅད་དུ་རྗེས་སུ་འཛིན་པའི་ཞལ་བཞེས་ཀྱི་བཀའ་དྲིན་ཐོབ་པ་</a><a data-m="749225" data-d="3480">འཇམ་དབྱངས་མི་ཕམ་རྣམ་པར་རྒྱལ་བ་འཇམ་དབྱངས་ཆོས་ཀྱི་བློ་གྲོས་ལགས་དང་། </a><a data-m="752705" data-d="4179">བསྟན་འཛིན་གྱི་སྐྱེས་བུ་དགོངས་པ་ཞི་དབྱིངས་སུ་བཞུགས་པར་ཚུལ་བསྟན་པ་ཐམས་ཅད་ཀྱི་ཐུགས་དགོངས་</a><a data-m="756884" data-d="2226">འོད་གསལ་གྱི་དབྱིངས་སུ་རྫོགས་པར་འགྱུར་པ་དང་། </a><a data-m="759110" data-d="5068">ད་ལྟ་བཀའ་ཆོས་གསན་བཞེས་མཛད་པ་པོའི་མཚོན་པར་གྱུར་པའི་མཆོག་གི་སྤྲུལ་པའི་སྐུ་</a><a data-m="764178" data-d="4068">བསྟན་པ་རིས་མེད་པ་འཛིན་པར་གྱུར་པ་ཐམས་ཅད་ཀྱང་སྐུ་ཚེ་དང་མཛད་ཕྲིན་ཐམས་ཅད་</a><a data-m="768246" data-d="3392">ཟླ་བ་ཡར་གྱི་ངོ་ལྟར་འཕེལ་ཞིང་རྒྱས་པའི་སྒོ་ནས་བཤད་སྒྲུབ་ལས་གསུམ་གྱིས་</a><a data-m="771638" data-d="3679">སངས་རྒྱས་ཀྱི་བསྟན་པ་རིན་པོ་ཆེ་དཀར་འཇམ་ཡུག་གཅིག་ཏུ་བརྡལ་བ་དང་། </a><a data-m="775317" data-d="1542">ཡངས་པའི་རྒྱལ་ཁམས་ཐམས་ཅད་དུའང་</a><a data-m="776859" data-d="2598">རྫོགས་ལྡན་དང་པོའི་དགའ་སྟོན་ལ་སྤྱོད་པའི་མཐུན་འགྱུར་དང་སྨོན་ལམ་</a><a data-m="779457" data-d="4313">དུས་དང་རྣམ་པ་ཀུན་ཏུ་ཞུས་པ་ཡིན་པའི་འདིར་ཚོགས་པ་ཐམས་ཅད་ཀྱིས་ཀྱང་ཞུ་བ་མཛོད། </a><a data-m="783770" data-d="4029">དེ་བཞིན་རིན་ཆེན་གཏེར་གྱི་མཛོད་ཆེན་མོ་ལ་ཆེད་དུ་སྦྱིན་བདག་མཛད་པ་པོ་</a><a data-m="787799" data-d="3337">དུང་ཡོན་གཅིག་གི་མཚོན་པར་གྱུར་པའི་ཡབ་ཡུམ་སྲས་དང་བཅས་པ་ཐམས་ཅད་ཀྱང་</a><a data-m="791136" data-d="5764">དེང་ནས་བཟུང་སྟེ་སྐྱེ་བ་ཚེ་རབས་ཐམས་ཅད་དུ་མ་ཧཱ་མུ་ནི་གུ་རུ་ཐོད་ཕྲེང་རྩལ་གྱི་གདུལ་བྱ་རུ་གྱུར་ཏེ་</a><a data-m="796900" data-d="3757">རྔ་ཡབ་ཟངས་མདོག་དཔལ་གྱི་རི་བོར་སྐུ་བཞི་ཡེ་ཤེས་ལྔ་དང་ལྡན་པའི་བདག་ཉིད་དུ་མངོན་པར་ཚང་རྒྱ་བ་དང་། </a><a data-m="800657" data-d="2501">བདག་ཉིད་ལ་ལུས་རྟེན་འདི་ཉིད་ལ་མཆེད་པའི་གཙོ་བོ་</a><a data-m="803158" data-d="4596">ཕ་མ་སེམས་ཅན་ཐམས་ཅད་ཀྱི་ཐོག་དྲངས་པར་གྱུར་པའི་འབྲེལ་བ་ཐོབ་པའི་ཚེ་ལས་འདས་པ་འདས་མ་དང་། </a><a data-m="807754" data-d="2944">ད་ལྟ་གསོན་པོར་བཞུགས་པ་ཐམས་ཅད་ཀྱང་ཨྱོན་སངས་རྒྱས་གཉིས་པའི་</a><a data-m="810698" data-d="5921">ཐུགས་རྗེ་ཡེ་ཤེས་ཀྱིས་རྗེས་སུ་འཛིན་པར་འགྱུར་པའི་སྨོན་ལམ་ཐུགས་རྗེ་དང་མཐུན་འགྱུར་ཐམས་ཅད་ཀྱིས་ལྷན་ཅིག་ཏུ་གནང་བར་ཞུ།། །། </a></p>
</section></article>
</div>


<p style="font-size: 26pt; text-align: center; color: brown;">༈ ཞི་གནས་དང་ལྷག་མཐོང་བསྒོམ་ཚུལ་ཐོས་ཀློག་སྦྲགས་མ།</p>
<p id="shilhak" style="font-size: 26pt; color: brown;">སྒྲ་གཅིག་པུའོ།</p>  
<audio id="hyperplayer29" style="position:relative; width:97%" src="https://d3ctxlq1ktw2nl.cloudfront.net/staging/2024-11-28/3f48f84c-b787-dd33-57a7-950beaa8b554.mp3" type="audio/mp3" controlsList="nodownload" controls></audio>

          <div id="hypertranscript29" class="hyperaudio-transcript" style="resize: vertical; overflow-y:scroll; height:800px; width: 97%; scrollbar-gutter: stable; position:relative; border-style:dashed; border-width: 1px; border-color:#999; padding: 8px">
          <article><section>
<p><a data-m="13449" data-d="2103">རྒྱལ་བའི་སྲས་པོ་ཞི་བ་ལྷ་ཡི་ཞལ་ནས།། </a><a data-m="15552" data-d="3351">ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །</a><a data-m="18903" data-d="4239">ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་གྲུབ། །</a><a data-m="23142" data-d="2743">ཅེས་གསུངས་པ་ལྟར། རྫོགས་པའི་སངས་རྒྱས་བཅོམ་ལྡན་འདས་ཀྱིས། </a><a data-m="25885" data-d="2782">སེམས་འདུལ་བ་ལ་བདེ་བ་སྟེ།།སེམས་འདུལ་བ་ནི་ལེགས་པ་ཡིན། །</a><a data-m="28667" data-d="4313">ཞེས་པ་ལྟར། ནང་པ་སངས་རྒྱས་པའི་བསྟན་པའི་སྒོར་ཞུགས་ཏེ། </a><a data-m="32980" data-d="2393">དམ་པའི་ཆོས་བྱེད་པར་བྱེད་པ་ལ། ཐོག་མ་ཉིད་དུ། </a><a data-m="35373" data-d="3428">སེམས་འདུལ་བ་འདི་གལ་ཆེ་བ་ཡིན་ལ། སེམས་ཞེས་བྱ་བ་འདི། </a><a data-m="38801" data-d="4763">རྣམ་པར་རྟོག་པ་རླུང་གིས་གྱ་གྱུ་རྒོད་དུ་གཡོ། སྡིག་པ་སྣ་ཚོགས་ཀྱི་བག་ཆགས་ཀྱི་རྗེས་དཔྱོད། </a><a data-m="43564" data-d="4474">མ་འོངས་རྣམ་རྟོག་གི་མདུན་བསུ། ད་ལྟ་རིག་པ་ཀྱེན་ཡུལ་དུ་ཤོར་བར་གྱུར་བའི་ཤེས་པ་འདི་ལ། </a><a data-m="48038" data-d="3556">ཞི་གནས་ཀྱི་ཐབས་ཀྱིས་འདུལ་བར་མ་བྱས་ན། </a><a data-m="51594" data-d="4365">སེམས་ལྷོད་པོ་རུ་གནས་པ་མི་འོང་བའི་ཕྱིར་ན། ཞི་གནས་བསྟེན་པ་གལ་ཆེ་ལ། </a><a data-m="55959" data-d="4498">ཞི་གནས་དེ་ཡང་བླང་དོར་གྱི་གནས་མི་བརྗེད་པའི་དྲན་པ་དང་ལུས་སེམས་ལ་ཡང་ཡང་བརྟག་པ་</a><a data-m="60457" data-d="1755">ཤེས་བཞིན་གཉིས་ཀྱིས་གཟུང་དགོས་ཏེ། </a><a data-m="62212" data-d="4149">སྔོན་གྱི་བཀའ་གདམས་གོང་མའི་ཞལ་ནས་སེམས་ཀྱི་མཁར་སྒོ་ན་དྲན་པའི་མདུང་ཐུང་བཟུང་། </a><a data-m="66361" data-d="6430">ཁོ་གྲིམ་ན་ང་གྲིམ། ཁོ་ལྷོད་ན་ང་ལྷོད། ཅེས་གསུངས་པ་ལྟར་རང་གི་སེམས་དེ་ལ་དྲན་པའི་བྱ་ར་གཏོང་སྟེ། </a><a data-m="72791" data-d="7691">སེམས་ཀྱིས་གང་དྲན་པ་དེ་རྣམ་རྟོག་དེ་བཞིན་ངོས་གཟུང་བར་བྱ་རྣམ་རྟོག་ཞེས་བྱ་བ་འདི་འཁྲུལ་པ་ཡུལ་གྱིས་བཀོད། </a><a data-m="80482" data-d="2836">མཚན་མ་གཅིག་གི་ཡིན་ན་ཡང་། རིག་པས་བརྟག་ཁ་ལ། </a><a data-m="83318" data-d="4186">ཐོག་མར་སྐྱེ་བ་མེད། བར་དུ་གནས་པ་མེད། མཐར་འགག་པ་མེད་པའི་བདག་ཉིད་མ་གཏོགས་</a><a data-m="87504" data-d="3871">རྣམ་རྟོག་ལ་དངོས་པོ་དང་མཚན་མར་གྲུབ་པ་གང་ཡང་མེད་དེ། </a><a data-m="91375" data-d="4635">རྣམ་པར་རྟོག་པ་ཞེས་བྱ་བ་དེ་ད་ལྟ་ལུས་ཀྱི་ནང་དུ་སེམས་བསྡད། </a><a data-m="96010" data-d="5279">སེམས་དེ་ལ་གཙོ་སེམས་རྣམ་པར་ཤེས་པ་ཚོགས་བརྒྱད། སེམས་བྱུང་ལྔ་བཅུ་རྩ་གཅིག་གི་དབྱེ་བ་ཡོད་ནའང་། </a><a data-m="101289" data-d="7372">གོ་བདེ་བའི་དབང་དུ་བྱས་ན། སེམས་དང་སེམས་བྱུང་གི་རྣམ་པར་རྟོག་པ་འདི་དག་ཐམས་ཅད། ད་ལྟ་རྗེས་སུ་སྐྱེ་བར་འགྱུར་བའི་ཚེ་ལ། </a><a data-m="108661" data-d="5216">རྣམ་རྟོག་འདི་ཐོག་མར་གང་ལས་སྐྱེས། བར་དུ་གང་དུ་གནས། ཐ་མ་གང་དུ་འགྲོ་བརྟག །</a><a data-m="113877" data-d="3871">ལུས་དང་སེམས་གཉིས་པོ་ལྷན་ཅིག་ཏུ་ཚོགས་ན་ངག་གི་སྨྲ་བ་འོང་རྒྱུ་རེད། </a><a data-m="117748" data-d="4092">ལུས་ངག་ཡིད་གསུམ་གྱིས་དགེ་བ་དང་སྡིག་པའི་བྱ་བ་སྣ་ཚོགས་པ་བྱས་ནའང་</a><a data-m="121840" data-d="4266">དེ་ཐམས་ཅད་ཀྱི་བྱེད་པ་པོའི་རྒྱུ་ནི་སེམས་ཁོ་ན་ཡིན་ལ། སེམས་ཞེས་བྱ་བ་དེ། </a><a data-m="126106" data-d="3674">གཟུགས་དང་དངོས་པོ། དབྱིབས་དང་ཁ་དོག་ཏུ་གྲུབ་བམ། ལུས་ལ་གནས་སམ། </a><a data-m="129780" data-d="4516">ངག་ལ་གནས་སམ། ཕྱི་རོལ་གྱི་ཡུལ་ལ་གནས་སམ་རིག་པས་བརྟགས་ཤིང་དཔྱད་ན། </a><a data-m="134296" data-d="5163">ཁ་དོག་དང་དངོས་པོ། དབྱིབས་དང་མཚན་མ་གང་ཡང་གྲུབ་པ་མེད་པའི་སྟོང་པའི་ངོ་བོ་ཡིན་ལ། </a><a data-m="139459" data-d="4061">སྟོང་པ་དེ་ཡང་སྟོང་རྐྱང་མ་ཡིན་ཏེ། མིག་དང་ལྷན་ཅིག་ཏུ་མཐོང་བ། </a><a data-m="143520" data-d="4190">རྣ་བ་དང་ལྷན་ཅིག་ཏུ་ཐོས་པ་དབང་པོ་སྒོ་ལྔ་དང་ལྷན་ཅིག་ཏུ་འདུས་ཏེ་</a><a data-m="147710" data-d="5026">མཐོང་ཐོས་དྲན་རེག་གིས་སྒོ་ལྔའི་བྱ་བ་བྱས་ནས། དེ་ལ་ཡུལ་ཡིད་དུ་འོང་བ་ལ་ཆགས་པ་དང་། </a><a data-m="152736" data-d="5636">ཡིད་དུ་མི་འོང་བ་ལ་སྡང་བ། བར་མ་ལ་བཏང་སྙོམས་ཀྱིས་ཆགས་སྡང་རྨོངས་གསུམ་གྱིས་རྟོག་པ་ཤེས་པར་སྐྱེ་བ་གྱུར་བས། </a><a data-m="158372" data-d="5482">སེམས་ཁོ་རང་གིས་སེམས་ཁོ་རང་འཆིང་བའི་མཐའ་ལ་རྣམ་པར་རྟོག་པ་སྣ་ཚོགས་པ་ཞེས་བྱུང་བ་ཡིན་ལ། </a><a data-m="163854" data-d="7029">དེ་ལྟ་བུའི་བྱུང་བ་དེ་ཉིད་རིགས་པས་དཔྱད་ན། རྡུལ་དང་དངོས་པོ་རུ་གྲུབ་པ་གང་ཡང་མེད་པ་སྟོང་པ་ཡིན། </a><a data-m="170883" data-d="5051">སྟོང་པའི་ངོ་བོ་དེ་ནི། བར་སྣང་སྟོང་པ་དང་སྣོད་སྟོང་པ་ལྟ་བུ་སྟོང་པ་ཕྱང་ཆད་དུ་མ་ཡིན་པ། </a><a data-m="175934" data-d="4055">དབང་པོ་སྒོ་ལྔ་དང་ལྡན་ཏེ་ཀུན་ཤེས་ཀུན་རིག་གི་གསལ་ཆ་དང་ལྡན་པ། </a><a data-m="179989" data-d="3793">མིག་གི་དབང་པོ་དང་ལྡན་ཏེ་མཐོང་བ། རྣ་བའི་དབང་པོ་དང་ལྡན་ཏེ་ཐོས་པ། </a><a data-m="183782" data-d="4915">ལུས་ཀྱི་དབང་པོ་དང་ལྡན་ཏེ་རེག་བྱ་ཚོར་བ་ལ་སོགས་པ་སྒོ་ལྔའི་ལས་བྱེད་པ་ཡིན་ལ། </a><a data-m="188697" data-d="6956">སྒོ་ལྔའི་ལས་བྱས་ནའང་ཁོ་རང་བྱེད་པ་པོ་ལ་ཡུལ་དང་རྩ་བ་གང་ཡང་གྲུབ་པ་མེད་པས་སྟོང་ཉིད་ཀྱི་ངོ་བོ་ཡིན་ལ། </a><a data-m="195653" data-d="4817">སྟོང་པ་དེ་ཉིད་ལ་ཀུན་ཤེས་ཀུན་རིག་གི་གསལ་ཆ་དང་ལྡན་པས་སྟོང་པ་སྟོང་རྐྱང་མ་ཡིན་པ། </a><a data-m="200470" data-d="5584">གསལ་བའི་ཆ་དང་ལྡན་པ་ཡིན་ལ། གསལ་བའི་ཆ་དེ་ལས་འཁྲུལ་པ་བག་ཆགས་སྣ་ཚོགས་པ་སྐྱེད་པར་བྱེད་ནའང་</a><a data-m="206054" data-d="5296">ཡུལ་དང་དབང་པོ་ཤེས་པ་གསུམ་ལྷན་ཅིག་ཏུ་ཕྲད་པ་ལ་བརྟེན་ཏེ་རྣམ་པར་རྟོག་པ་སྐྱེ་བ་རེད་དེ། </a><a data-m="211350" data-d="4973">ཕྱི་རོལ་ཡུལ་གྱི་ཐད་ནས་བཤད་ན་ཡུལ་ཐམས་ཅད་གཟུང་བ་རྡུལ་ཕྲན་ཆ་མེད་ཀྱི་རང་བཞིན་གཏན་ལ་ཕབ། </a><a data-m="216323" data-d="3575">ནང་གི་ཤེས་པ་དེ་ཡང་། འདས་པའི་རྣམ་རྟོག་ནི། ཞིག་པ་དངོས་མེད། </a><a data-m="219898" data-d="2328">མ་འོངས་པའི་རྣམ་རྟོག་ནི་གཏན་ནས་མ་སྐྱེས་པ། </a><a data-m="222226" data-d="5927">འདས་པ་དང་མ་འོངས་པ་ལ་མ་ལྟོས་པའི་ད་ལྟ་བའི་རྣམ་རྟོག་ཡན་གར་བ་ཞིག་གཏན་ནས་ཡོད་མི་སྲིད་པ་ལྟ་བུ་ཡིན་པས་</a><a data-m="228153" data-d="5725">དངོས་པོ་མིན་པ་ལ་དངོས་པོར་འཛིན་པའི་སེམས་ཅན་ཐམས་ཅད་འཁྲུལ་ཞིང་རྨོངས་པར་གྱུར་བ་ཡིན་ལ། </a><a data-m="233878" data-d="2486">དེ་ལྟ་བུའི་འཁྲུལ་བའི་མཚན་ཉིད་སྟོང་པར་རྟོགས་ན། </a><a data-m="236364" data-d="3406">འཁྲུལ་བའི་ཚོགས་དེ་རིགས་པ་ལ་བརྟེན་ནས་སེམས་དེ་</a><a data-m="239770" data-d="2328">དྲན་པ་དང་ཤེས་བཞིན་གྱིས་བཟུང་དུ་གཏུབས་པ་ཡིན་ལ། </a><a data-m="242098" data-d="3346">དྲན་པ་དང་ཤེས་བཞིན་གྱིས་བཟུང་དུས་སེམས་ཕྱི་རོལ་དུ་མ་གཡེངས་ན། </a><a data-m="245444" data-d="3930">ཞི་གནས་ཞེས་བྱ་བ་ཡིན་ལ། ཞི་གནས་ཀྱི་ངོ་བོ་དེ་ལ་སེམས་གནས་པ་ཙམ་ནི་</a><a data-m="249374" data-d="4758">ཁམས་གོང་མའི་བསམ་གཏན་དང་གཟུགས་མེད་འཇིག་རྟེན་པའི་བསམ་གཏན་ལ་ཡོད་ནའང་ཕན་པ་མེད་དེ། </a><a data-m="254132" data-d="5291">སེམས་དང་ལུས་དང་ཡུལ་ཐམས་ཅད་ཡུལ་དབང་ཤེས་གསུམ་ལྷན་ཅིག་ཏུ་ཕྲད་པ་སྟེ། </a><a data-m="259423" data-d="2937">རྟེན་ཅིང་འབྲེལ་བྱུང་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །</a><a data-m="262360" data-d="3423">དེ་བཞིན་སྟོང་ཉིད་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་པ་སྟེ། </a><a data-m="265783" data-d="3147">རྒྱུ་རྐྱེན་རྟེན་ཅིང་འབྲེལ་བར་བྱུང་བ་ལས་མཐོང་བའི་ཆོས་བྱུང་བ་མ་གཏོགས། </a><a data-m="268930" data-d="5156">རང་བཞིན་གྱི་ཕྱི་རོལ་མུ་སྟེགས་པའི་འདོད་པ་ལྟ་བུ། གཙོ་བོ་དང་དབང་ཕྱུག་གིས་བྱེད་པ་ལྟ་བུ་དང་། </a><a data-m="274086" data-d="2438">ཅི་ཡང་མེད་པ་གི་བེམ་སྟོང་ནམ་མཁའ་ལྟ་བུ་དང་། </a><a data-m="276524" data-d="4963">ད་ལྟ་འཇིག་རྟེན་ཚེ་འདི་མ་གཏོགས་ཚེ་ཕྱི་མ་ཞེས་བྱ་བ་མེད་པའི་སྟོང་པ་སྟོང་ཆད་དུ་མ་ཡིན་པ། </a><a data-m="281487" data-d="5259">སྟོང་རིག་ཟུང་འཇུག་གི་ངོ་བོ་དེ་ཁོང་དུ་ཆུད་པར་གྱུར་ན་དེ་ལྷག་མཐོང་ཞེས་བྱ་བ་ཡིན་ལ། </a><a data-m="286746" data-d="3983">དེས་ཞི་གནས་དང་ལྷག་མཐོང་གཉིས་ཟུང་དུ་འཇུག་པར་འགྱུར་བ་དེ་གཉིས་ལ་བརྟེན་ཏེ། </a><a data-m="290729" data-d="4816">དེ་ནས་རིམ་པ་བཞིན་དུ་ནང་པ་སངས་རྒྱས་པའི་ལམ་ཐམས་ཅད་ལ་སེམས་ཀྱི་བཞག་ཐབས་དགུ་ལ་བརྟེན་ཏེ། </a><a data-m="295545" data-d="3963">རྒྱུད་ལས་སུ་རུང་བར་བྱས་ཏེ། དེས་སེམས་འདུལ་ཐུབ་པ་ཡིན་ལ། </a><a data-m="299508" data-d="3622">སེམས་བསྲུང་བརྟུལ་ཞུགས་མ་གཏོགས་པ། བརྟུལ་ཞུགས་མང་པོས་ཅི་ཞིག་བྱ། །གསུངས་བ་ལྟར་</a><a data-m="303130" data-d="3439">སེམས་བསྲུང་བ་ལ་ཞི་གནས་དང་ལྷག་མཐོང་གིས་འདུལ་བར་བྱས་ན། </a><a data-m="306569" data-d="3068">དེ་ནང་གི་སེམས་འདུལ་ཚར་ན། ཕྱི་ལུས་ངག་གཉིས་པོ་རང་ཤུགས་ཀྱིས་</a><a data-m="309637" data-d="4000">ཤུལ་དུ་འདུལ་ཐུབ་པ་ཡིན་པའི་ཕྱིར་ན་སེམས་འདུལ་དགོས་སེམས་འདུལ་བ་དེ་ཡང་། </a><a data-m="313637" data-d="3255">སེམས་སྟོང་པར་རྟོགས་དགོས། སྟོང་པའི་ངོ་བོ་ལ་གསལ་བ་ཡོད་པ་ཤེས་དགོས། </a><a data-m="316892" data-d="2554">སྟོང་གསལ་ཟུང་འཇུག་གི་སེམས་ཀྱི་གནས་ལུགས་དེ་ཤེས་ཡོང་ན། </a><a data-m="319446" data-d="3264">དེ་རིམ་པ་བཞིན་དུ་མངོན་ཤེས་རྫུ་འཕྲུལ་ཏིང་ངེ་འཛིན། </a><a data-m="322710" data-d="4286">དད་པ་མོས་གུས་ལ་སོགས་པ་བྱང་ཆུབ་ཡན་ལག་སུམ་ཅུ་རྩ་གཉིས་ཀྱི་ཆོས་རྣམས་</a><a data-m="326996" data-d="2868">རང་ཤུགས་ཀྱིས་སྐྱེ་བར་འགྱུར་བ་ཡིན་པས་ན། ཐོག་མ་ཉིད་དུ། </a><a data-m="329864" data-d="3309">དེ་ལྟ་བུའི་ཞི་གནས་དང་ལྷག་མཐོང་ཟུང་དུ་འཇུག་པ་བསྒྲུབ་པའི་ཕྱིར། </a><a data-m="333173" data-d="4881">རྣམ་གཡེང་དང་འདུ་འཛི་མེད་པའི་གནས་སུ་ལུས་རྣམ་པར་སྣང་མཛད་ཀྱི་ཆོས་བདུན་དང་ལྡན་པས། </a><a data-m="338054" data-d="2143">སེམས་དེ་ཉིད་གཞན་དུ་མ་ཡེངས་པར་བསྒྲུབ་ན། </a><a data-m="340197" data-d="2774">དེ་ཞི་གནས་དང་ལྷག་མཐོང་མངོན་སུམ་དུ་བསྒྲུབ་པ་ཡིན་ཏེ། </a><a data-m="342971" data-d="2711">འཇིག་རྟེན་ཆགས་པ་མེད་ལ་མངོན་དགས་གྲུབ། གསུངས་པ་ལྟར། </a><a data-m="345682" data-d="4512">འཇིག་རྟེན་ཚེ་འདིའི་བྱ་བ་ལ་ཆགས་པ་ཡོད་ན། ཞི་གནས་དང་ལྷག་མཐོང་མི་འགྲུབ་པ་ཡིན་ལ། </a><a data-m="350194" data-d="4680">ཚེ་འདིའི་བྱ་བ་ཐམས་ཅད་རྦད་ཀྱིས་བློས་བཏང་ནས་སེམས་ཁོ་ན་འདུལ་བའི་བརྟུལ་ཞུགས་ལ་བལྟ་ན་</a><a data-m="354874" data-d="3184">ཞི་གནས་དང་ལྷག་མཐོང་ཟུང་འཇུག་གི་ཏིང་ངེ་འཛིན་རྒྱུད་ལ་སྐྱེ་བ་ཡིན། </a><a data-m="358058" data-d="2329">ཞི་ལྷག་ཟུང་འཇུག་གི་ཏིང་ངེ་འཛིན་དེ་སྐྱེས་ཡོང་ན། </a><a data-m="360387" data-d="5619">དེ་ནས་རིམ་པ་བཞིན་དུ་ལྷག་མཐོང་བདག་མེད་རྟོགས་པའི་ཤེས་རབ་ཀྱི་གོ་མྱོང་རྟོགས་གསུམ་ལ་བརྟེན་ཏེ་</a><a data-m="366006" data-d="2613">ལམ་གྱི་རིམ་པ་མཐར་ཕྱིན་པར་འགྱུར་རོ།། </a></p>
</section></article>
</div>


      <script src="https://w.soundcloud.com/player/api.js"></script>
      <script src="js/hyperaudio-lite.js"></script>
      <script src="js/hyperaudio-lite-extension.js"></script>
      <script>
      // minimizedMode is still experimental - it aims to show the current words in the title, which can be seen on the browser tab.
      let minimizedMode = false;
      let autoScroll = true;
      let doubleClick = false;
      let webMonetization = false;

      new HyperaudioLite("hypertranscript1", "hyperplayer1", minimizedMode, autoScroll, doubleClick, webMonetization);
      new HyperaudioLite("hypertranscript2", "hyperplayer2", minimizedMode, autoScroll, doubleClick, webMonetization);
      new HyperaudioLite("hypertranscript3", "hyperplayer3", minimizedMode, autoScroll, doubleClick, webMonetization);
      new HyperaudioLite("hypertranscript4", "hyperplayer4", minimizedMode, autoScroll, doubleClick, webMonetization);
      new HyperaudioLite("hypertranscript5", "hyperplayer5", minimizedMode, autoScroll, doubleClick, webMonetization);
      new HyperaudioLite("hypertranscript6", "hyperplayer6", minimizedMode, autoScroll, doubleClick, webMonetization);
      new HyperaudioLite("hypertranscript7", "hyperplayer7", minimizedMode, autoScroll, doubleClick, webMonetization);
      new HyperaudioLite("hypertranscript8", "hyperplayer8", minimizedMode, autoScroll, doubleClick, webMonetization);
      new HyperaudioLite("hypertranscript9", "hyperplayer9", minimizedMode, autoScroll, doubleClick, webMonetization);
      new HyperaudioLite("hypertranscript10", "hyperplayer10", minimizedMode, autoScroll, doubleClick, webMonetization);
      new HyperaudioLite("hypertranscript11", "hyperplayer11", minimizedMode, autoScroll, doubleClick, webMonetization);
      new HyperaudioLite("hypertranscript12", "hyperplayer12", minimizedMode, autoScroll, doubleClick, webMonetization);
      new HyperaudioLite("hypertranscript13", "hyperplayer13", minimizedMode, autoScroll, doubleClick, webMonetization);
      new HyperaudioLite("hypertranscript14", "hyperplayer14", minimizedMode, autoScroll, doubleClick, webMonetization);
      new HyperaudioLite("hypertranscript15", "hyperplayer15", minimizedMode, autoScroll, doubleClick, webMonetization);
      new HyperaudioLite("hypertranscript16", "hyperplayer16", minimizedMode, autoScroll, doubleClick, webMonetization);
      new HyperaudioLite("hypertranscript17", "hyperplayer17", minimizedMode, autoScroll, doubleClick, webMonetization);
      new HyperaudioLite("hypertranscript18", "hyperplayer18", minimizedMode, autoScroll, doubleClick, webMonetization);
      new HyperaudioLite("hypertranscript19", "hyperplayer19", minimizedMode, autoScroll, doubleClick, webMonetization);
      new HyperaudioLite("hypertranscript20", "hyperplayer20", minimizedMode, autoScroll, doubleClick, webMonetization);
      new HyperaudioLite("hypertranscript21", "hyperplayer21", minimizedMode, autoScroll, doubleClick, webMonetization);
      new HyperaudioLite("hypertranscript22", "hyperplayer22", minimizedMode, autoScroll, doubleClick, webMonetization);
      new HyperaudioLite("hypertranscript23", "hyperplayer23", minimizedMode, autoScroll, doubleClick, webMonetization);
      new HyperaudioLite("hypertranscript24", "hyperplayer24", minimizedMode, autoScroll, doubleClick, webMonetization);
      new HyperaudioLite("hypertranscript25", "hyperplayer25", minimizedMode, autoScroll, doubleClick, webMonetization);
      new HyperaudioLite("hypertranscript26", "hyperplayer26", minimizedMode, autoScroll, doubleClick, webMonetization);
      new HyperaudioLite("hypertranscript27", "hyperplayer27", minimizedMode, autoScroll, doubleClick, webMonetization);
      new HyperaudioLite("hypertranscript28", "hyperplayer28", minimizedMode, autoScroll, doubleClick, webMonetization);
      new HyperaudioLite("hypertranscript29", "hyperplayer29", minimizedMode, autoScroll, doubleClick, webMonetization);
      </script>
      <script>
        var coll = document.getElementsByClassName("collapsible");
        var i;

        for (i = 0; i < coll.length; i++) {
          coll[i].addEventListener("click", function() {
            this.classList.toggle("active");
            var content = this.nextElementSibling;
            if (content.style.display === "block") {
              content.style.display = "none";
            } else {
              content.style.display = "block";
            }
          });
        }
      </script>
  </body>
</html>